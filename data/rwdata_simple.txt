周洪【上海人成化中知蒲圻县劝课农桑验其勤惰而 赏罚之高田置筒车下隰筑陂堰民赖饶洽乡置杜学学置田令生徒耕读仍复其徭有奸法者大书木 牌於其门虽权势不避立义仓储粟三万石正德初大旱民犹被其余泽】杜敏【霸州人成化中知通 城县建便民仓十五所於陆溪口改建养济院於陆平寺左】汪玺【婺源人宏治中知武昌县岁旱? 祷以劳卒嘉靖中建凤台书院祀之】姜溥【广德州人宏治中知嘉鱼县邑频江多水患乃自百疋山 作长堤至三角舖二百余里患乃息】王介【侯官人宏治中知咸宁县以赎锾易谷万石岁饥全活甚 衆】李鋭【安福人宏治末知崇阳县广储积谷後遇凶岁发其所藏全活者无算】胡瀛【罗山人知 兴国州事莅事明敏】张佩【新淦人正德中知蒲圻县规画有法凡土田广隘户口多寡各集其数编 粮稽田赋编丁均差徭编甲通供亿编户诘奸宄】王銮【大庾人嘉靖初知武昌府指挥刘良等侵官 粮厘而置诸理镇守中官李景儒岁进鱼鮓多科率銮疏请罢之楚府征茶税商重困銮谓税当归官据 故事力争王怒诘銮遂请终养归】莫杨【吉安人嘉靖间知江夏县时行方田令杨率里中父老誓神 己再拜谓父老曰令屈膝以为民也若属董事者各自爱苟因缘为奸罹三尺法令不能庇衆皆感泣不 敢私】萧立业【新喻人嘉靖中知咸宁县三年考绩内召尝曰吾治邑无所愧但增民数及多植引道 松为负邑耳】吴希贤【宣城人嘉靖中知兴国州勿便於民者悉裁之立忠节祠祀谢叠山】贾栖鸾 【巴州人嘉靖中知大冶县时盗贼纵掠栖鸾集衆民壮之在大冶者亲领入山擒巨寇十余人盗自是 不敢犯境】丁模【如臯人嘉靖中知大冶县户选一人为家长冠服而礼之责以教弟子完赋税刑罚 不施而民劝】孙溥【贵池人嘉靖中知通山县扶善锄恶遇事敢为监司以不阿抑之遂致仕去】林 金【连江人嘉靖中知通山县多善政去之日民攀辕泣送】李有朋【东阳人隆庆中知武昌县邑旧 无城郭贼昜侵犯有朋创成之】谯田龙【南充人隆庆中知通山县擢知兴国州又尝摄崇阳县民并 爱戴之】冯应京【旴?人万历中以佥事分廵武昌税监陈奉横恣应京绳以法抗疏列奉九大罪忤 旨逮问民聚噪毙奉党并伤缇骑应京坐槛车晓以大义民号送爲位祀之复诣都欣寃】卞孔时【四 川人万历中同知武昌府抑税监陈奉受诬被逮】胡嘉栋【西华人万历中武昌府推官税璫陈奉率 羣小为凶暴富人无故被藉者千余家栋与同知卞孔时共励操执法尽逮羣校置死奉稍歛戢後为奉 所谮被逮】徐日久【西安人万历中知江夏县民岁输苦胥吏侵渔乃置柜使民自投其中运漕苦军 讧使民输粟於官檄漕军就仓受粟邑有堤扞水自江夏接嘉鱼一百二十里日久亟新之】黄应龙 【顺德人万历中知武昌县会岁祲为粥以赈饥者三閲月复请蠲田租之半随建义仓每岁积谷贷 民】刘曰淑【南昌人万历中知武昌县剔奸弊有卓异声】刘体仁【内江人万历中知武昌县先是 邑无学田体仁捐俸购买每戚徵其入以赡寒素】葛中选【河西人万历中知嘉鱼县民怀其德立祠 祀之】周曰庠【临川人万历中知咸宁县邑东北近湖城且就圮建议筑堤卫之城以不溃】宣大勲 【蒙化人万历中知蒲圻县县西北盘石湖岁水溢伤禾大勲筑堤亘十里自是无水患】赵廷俨【岳 阳人万历中知通城县为政敏决始建石城有保障功】韩相【晋州人天启中知武昌县厘弊政锄豪 猾治甚有声】徐学顔【永康人崇祯中为楚府左长史摄江夏县事楚府新募兵即令学顔将之张献 忠来寇新军内叛城?学顔格鬬贼断其左臂大骂不屈死一家二十余人殉之赠按察使佥事】王乔 栋【雄县人崇祯中湖广督粮参政驻兴国州流贼?城自经城楼上本朝乾隆四十一年间得諡曰节 愍】李毓英【固安人崇祯中武昌府通判张献忠?城举家自缢本朝乾隆四十一年间得谥曰节愍 同死者武昌卫经历汪文熙巡检戴良瑄】崔文荣【海宁人崇祯中历官武昌参将张献忠犯汉阳文 荣?师渡江击斩六百余级汉阳陷文荣议守城不如守江团风煤炭鸭蛋诸州水甚浅不宜纵之飞渡 当事不从贼果由团风渡江陷武昌县文荣战死同时巡江都司朱士鼎城陷被执贼善其勇敢欲用之 戟手大骂贼断其右手乃以左手染血洒贼贼又断之不死贼退令人缚笔於臂能作楷字招集旧卒训 练如常】邹逢吉【湖口人崇祯中知武昌县值峡山土寇倡乱逢吉讨平之暇即进士之良者讲道论 义时流寇蹂躏江黄多方设备又立龙虎二营督卒训练贼惮之後行取入京值闯贼犯阙被执不屈 死】吴騤【宜兴人崇祯中知嘉鱼县邑土城易犯騤始甃以石】王良监【崇祯中知嘉鱼县十六年 流贼张献忠?城骂贼死 本朝乾隆四十一年】 【赐諡烈愍】曾栻【临川人崇祯中蒲圻知县时寇氛交讧军需旁午栻以息事宁人为本务上官檄 取战骡栻以非地产谢去後流寇陷城死之本朝乾隆四十一年得諡烈愍】王会编【汉阳人崇祯中 任武昌府学教授诲诸生以忠教为先贫者资其书籍笔楮张献忠陷城阖门皆殉难】 本朝杨世宁【堂涂人顺治中武昌道佥事善断疑狱时有贼啸聚黄州界号擡天党世学讨平之】盛 治【江都人顺治中知通城县城为流贼陷治招民人入城给官地使建市?岁饥捐资买谷三千余石 赈之虫虎为灾祷於神害悉除】孟世泰【临汾人康熙初以宏文院编修署武昌道参政时吴逆倡乱 世泰効力行间垂十年屡有功及贼败佯乞降缓师世泰知其诈追之至营谕以利害贼遂解甲去】邱 象升【山隂人康熙初通判武昌府通城民因积通聚噪象升单骑往谕开诚布公衆感悔输纳恐後象 升纳南粮除陋规清积弊督理捕务搜剔奸宄吏民畏服】谢鑅【英德人康煕中知大冶县有奸民黄 金龙谋变鑅止诸路进剿兵躬率乡勇讨平之】张苞【桐城人康熙中通判武昌摄知府事裁兵夏逢 龙以索饷鼓噪围巡抚署苞正色叱之贼将加害父老数百人奔号恳免贼囚之欲授以官苞骂而裂其 劄贼犯荆州苞越狱出东抵鄥穴録状上部请师剿贼会蕲州叛兵倡衆内讧苞与守备李馞计擒斩之 驻道士洑檄属县讨贼贼不敢东下随振武将军克复黄州获逢龙贼平擢工部员外郎】

晋孟陋【字少孤武昌人少而贞立清操絶伦布衣疏食以文籍自娯口不及世事未尝交游时或 弋钧孤兴独归虽家人亦不知所之丧母毁瘠殆於灭性不饮酒食肉十有余年简文帝辅政命为参军 称疾不起由是名称益重博学多通长於三礼注论语行於世】郭翻【字长翔武昌人少有志操辞州 郡辟及贤良之举家於临川不交世事惟以渔钓射猎为娱居贫无业欲垦荒田先立表题经年无主然 後乃作稻将熟有认之者悉推与之县令闻而诘之以稻还翻翻不受尝以车猎去家百余里道中逢病 人以车送之徒步而归其渔猎所淂或从买者便与之而不取值亦不告姓名由是士庶咸敬贵焉与翟 汤俱为庾亮所荐公车博士徵不就】南北朝宋郭希林【翻曾孙少守家业徵州主簿秀才卫参军元 嘉初吏部尚书王敬宏举为着作佐郎後又徵员外散骑侍郎并不就子蒙亦隐居不仕泰始中郢州刺 史蔡兴宗辟为主簿不就】唐江水清【永兴人开元间乡贡明经亲老侍养不仕授徒灵峯山一时人 士宗之】廖忠【万年人大中间同弟恕纠率精兵与黄巢迎敌贼斩其首犹跃马七里後人名其地为 七里山走马岭乡人立庙祀之】五代南唐吴仲举【字太冲永兴人仕李煜为池阳令曹彬平江南仲 举杀彬所招降使者城?彬义而释之】宋陈卓【咸宁人有田五千亩兄之田止一千亩卓愿合户而 同之且曰人生饱煖之外骨肉欢聚而已其後兄子康民登皇佑初进士官至大中大夫】冯京【字当 世江夏人举进士自乡举礼部以至廷试皆第一吴充以论温成皇后追册事知高邮京疏充言是不当 黜为翰林学士知开封府数月不诣丞相府韩琦以为傲京曰公为宰相从官不往造请乃以为公重非 傲也出安抚陕西神宗立改御史中丞王安石为政京论其更张失当擢枢密副使进参知政事荐刘邠 苏轼掌外制茂州夷叛徙知成都府有能声哲宗即位拜太子少师致仕卒谥文简】吴中复【字仲庶 兴国人仲举子进士及第累官殿中侍御史弹宰相梁适後又弹宰相刘沆皆罢改右司谏历知成德军 成都府永兴军有善政知荆南坐过用公使酒免中复乐易简约好周人之急士大夫称之】李昌国 【江夏人有清修善於教子长康侯仕至河南守次康年仕至监丞善古篆与苏轼黄庭坚游次康直仕 至左司员外郎休官归里自称为裕老】费师古【蒲圻人天圣进士累官谏议大夫时范镇知谏院以 请建皇储罢师古抗疏留之不报遂归】李翔【字仲览兴国人元丰进士博学善吟咏苏轼谪黄州每 访之作怀坡阁以寓思轼之意】吴择仁【字知夫中复从孙建中靖国初知大鹿县擢熙河路转运判 官以直秘阁为副使拜户部侍郎兼知开封府事俱有能声後以直学提举崇福宫事遂卒】盛子充 【兴国人亲丧庐墓三年乡里称其孝家多藏书名其阁曰万卷与王黼同舍黼登相位一无所干蔡攸 亦以书招不赴】任献夫【字安世蒲圻人政和进士温厚尔雅历荆门刑曹有异绩】陈求道【字得 夫咸宁人登进士第靖康间判都水监朝议二帝出郊请和求道力争不听金人立张邦昌下令在京官 不朝者死求道称疾不屈先是陈留河决漕输不通开封尹宗泽命求道治之七日尽复故道建炎四年 命为襄邓随郢镇抚未行寓蒲圻龙堂寺招抚刘忠叛奉求道为主求道正色厉词骂之贼怒杀求道妻 蔡氏及二子符佺必欲从已求道骂愈厉贼斫其口拔舌断之独符子凯窜山谷得免贼退始得求道屍 瘗於兴坡】李宗仪【江夏人与其从弟宗儒世同居好学笃行筑书院建祠以祀先圣给田以赡来学 汴京失守程吏部千秋勤王宗仪子彦章开庾资给军士】王质【字景文兴国人博通经史善属文游 太学着论五十篇谓之朴论中绍兴三十年进士第汪彻张浚皆辟为属入为太学正时孝宗屡易相国 论未定质上疏极言天子心知质忠而忌者共谗质年少好异论遂罢去会虞允文宣抚川陕辟质偕行 令草檄契丹文援毫立就词气激壮允文执其手曰景文天才也入为枢密院编修官允文当国以质鲠 亮不回可右正言时中贵人用事多畏惮质隂沮之奉祠山居絶意禄仕】吴必大【字伯丰兴国人少 从吕伯恭张敬夫游晚事朱子深?理学以父任为吉水丞会禁伪学遂弃官归】李义山【字伯高嘉 鱼人师事朱晦庵张敬夫二先生读书一过解大义嘉定间登进士初知吉饶等州有善政淳佑中以金 部郎中入对言为善不可有疑心去恶不可有悔心理宗嘉纳之】万人杰【字正淳大冶人师事陆象 山复师事朱子朱子称之曰万正淳气象尽好却去先於性情持守上用功】张丰应【大冶人师事朱 子讲学白鹿洞尝摄司理会峒猺乱俘获渠魁释其胁从无验者数千人】卲应豹【字起南武昌人嘉 熙进士常德司户转知江夏母老辞禄侍养时同年丁大全贾似道当路熏灼豹独絶之自幼笃孝母疾 医须鹊肉和药豹默祷鹊自投其室疾寻愈後知宝应县转知浔州皆有惠政卒年九十五】李大同 【嘉鱼人富於学问能文章潇洒无疑滞咸淳中以周礼举第一授国子监学録後归隐不仕】黄观象 【江夏人居父母丧哀毁踰礼庐墓六年墓旁产芝诏赐粟帛捐徭役旌之】杨秀【咸宁人年十二有 虎啮其兄秀即以斧破虎首兄得脱秀扶兄归他日其母又为虎所伤秀乃奋呼复以斧砍之虎死母得 全】王华【字日华咸宁人宋末兵乱华集少壮数千结寨以护乡邑民赖以安】元宋愿【字文斋蒲 圻人生而頴敏力学不倦崇尚经术至忘寝食皇庆中授濓溪书院山长转澧州学正】何槐生【字德 孚蒲圻人幼頴敏日记数千言泰定进士授江西宜黄县尹再任德安云梦迁庆元路总管府推官俱有 政声所着有善政指南书及碑碣诸文行世】聂炳【字韫夫江夏人元统初进士为宝庆路推官有善 政至正十二年迁知荆门州详见安陆府名宦】李英【字茂林义山孙武昌兵变所在相聚为盗英保 障乡闾参政阿鲁辉克复武昌召募忠勇英倡率义兵出应以功授敦武校尉蕲黄寇以舟师溯武昌而 上蒲圻咸宁嘉鱼杀掠殆尽英设伏击之获铠杖辎重甚多献俘授奉职大夫同知岳州府事】李鹏翮 【字时起咸宁人至正初累官翰林学士世居梓山下文章德业一时称重】廖均用【蒲圻人父昇三 卜葬於县之楂林均用负土成坟手植异松元末辟乱南山散财飨士乡民赖以全活躬耕南山下储谷 至二十万石值岁旱均用尽发所储嘉鱼咸宁蒲圻崇阳四县咸取济焉】严士真【崇阳人尝游学栖 息庐山博洽经史善诗文】丁鹤年【其先西域人父知默特罗丹为武昌县达噜噶齐遂为武昌人淮 兵袭武昌奉嫡母走镇江母殁盐酪不入口者五年复避地四明後还武昌生母冯已前死不知殡处恸 哭行求母告以梦乃啮血沁骨歛而葬焉乌斯道为作丁孝子传鹤年好学洽闻精诗律晚学浮屠结庐 居父墓卒 智默特罗丹旧作职马禄丁达噜噶齐旧作达鲁花赤今改正】冯三【江夏人为湖广省 公使素不知书寇?湖广皂隶辈悉起为盗拉三以从辞曰贼名恶我等岂可为衆怒将杀之三遂唾骂 贼乃缚诸十字木舁之行而刲其肉三益骂不止抵江上贼断其喉去妻亦投江死】明张文忠【字甫 相兴国人身长一丈二尺技勇絶人元末立鲫鱼寨保护乡里以拒贼明太祖战陈友谅於康山文忠率 所部转饷助军进秩大夫】刘任【一名仁武昌人元四川行省参政明初擢兵部尚书出为广昌行省 参政召拜应天府尹其在四川广东以善政闻】魏观【字杞山蒲圻人元末隐居蒲圻山太祖下武昌 聘授平江学正累官起居注洪武元年建大本堂命观侍太子说书授诸王经历改侍读学士迁祭酒五 年廷臣荐观才出知苏州府後以谮诛帝寻悔之命致祭归葬】蔡哲【字思贤武昌人洪武中中书参 政四川明玉珍死子昇立遣使奉贡上命哲往宣谕哲挟画史偕行图山川险易以献後伐蜀取道多用 之】李祥【字从吉咸宁人元进士洪武初都督府断事历迁尚宝卿浙江按察使为人识度明雅威仪 壮肃太祖重之亲为诰词褒美】葛素【字叔绘咸宁人洪武中工科给事中母丧服阕将赴京时楚藩 侵斧头湖为鳬雁池旗校横甚素以计缚其用事者十人欲与诣阙王恐遣使请还所侵咸宁民赖之】 成务【字惟几兴国人洪武举人授广元教谕适御史按邑率诸生郊迎己望见据麾诸生返御史至问 诸生何在对曰大人行李甚盛恐士子见之坏心术已麾之去矣御史奇之荐擢行人卒官按察使】周 琳【字尚贡武昌人父缙永清县典史燕兵起缙佩印南奔纠义旅勤王事泄械赴京师得末减谪戍兴 州遗书诸子议一人代兄弟争往琳曰兄老矣弟未有子我当往竟代戍父还是年战死鹞儿岭】庐文 政【江夏人建文举人累官太仆寺丞致仕年八十余手不释卷所着有历代一览】徐祥【大冶人初 为元万户归太祖於江州积功为燕山右护卫副千户燕王命侍左右从起兵夺九门破居庸关进佥事 立大功进为都指挥使封兴安伯食禄千石】陈智【字孟机咸宁人永乐进士授御史廵按福建苏松 理寃狱多善政迁陕西按察使洪熙初入觐兵部奏以马给朝观官智上章谓上新即位俾职官孳牧恐 伤国体上嘉纳之官至右都御史】李琥【武昌人宣德间左军都督府都事土木之变遂侍英宗职槖 饘备历艰苦而卒】邓珏【江夏人宣德进士为刑部郎中贵州副使历官三十余年亷介自持】吴绶 【武昌人父丧庐墓虎至不为害景泰中旌表】李玘【蒲圻人七世同居成化十年旌表】徐镛【字 用和兴国人成化进士授御史与同官劾汪直八罪并及其党王越陈钺诸人地震修省旋举庆成宴镛 以非上下交修之义请罢之谪镇原知县宏治中擢淮安知府皆有善政终右副都御史总督漕运】潘 廷桂【字贞庵江夏人幼至孝九岁母病吁天请代母愈遂不茹荤成化二年授南昌府经历父卒於官 署奉柩归舟过鄱阳遇大风廷桂度不免以索系棺於身舟覆与波上下忽漂至一州得免归葬庐墓三 年】黄玹【字敬润蒲圻人成化进士授高安知县有政绩拜监察御史时贵州征都匀苗勅玹纪功改 土为流改州为卫厥功居多陟大理寺丞】龚伯宁【字文卿崇阳人成化中知新昌县有善政】汪洪 【字克容蒲圻人成化举人官至山东参议忤尹旻谪知锦州创石盘七堰溉田数千顷土苖叛遇害】 李承箕【字世卿嘉鱼人成化举人往师陈献章久之有所悟归隐黄公山不复仕与兄进士承斗皆好 学称嘉鱼二李】李承勋【字立卿嘉鱼人举弘治进士知太湖县历官南昌知府举治行卓异迁浙江 按察累迁右副都御史巡抚辽东嘉靖时迁刑部尚书改兵部督团管时中官出镇者多暴横承勋因谏 官李奉毛等言先後裁二十七人又革锦衣官五百人监局冒役又数千人复奏减御马监而请以腾骧 四卫属部核诡冒制可承勋沈毅有大畧服官四十年家无余资卒諡康惠】叶相【通山人父任山东 盐运经历卒於官六年不能归相方童年间关百状扶柩归葬庐墓三年性好学从李承箕游陈献章亟 称之】廖汉【字天章蒲圻人宏治进士授户部主事陈情便养改南京孤介有声正德初刘瑾当国上疏抗论时政不报再疏自陈归结茅五供山不复出】江师古【字克承蒲圻人宏治进士授工部主事 管清江浦闸时中贵往来作威凌铄师古不为屈正德初刘瑾柄国即抗疏归性俭朴敝衣粝食陋室匡 牀翛然自得】刘珂【字晦雪兴国人宏治进士授长洲令多善政历太仆丞刘瑾柄政乞休】锺湘 【字用秀兴国人宏治进士历官知漳州府有平海寇功】张璞【字中美江夏人宏治进士以御史按 云南中官梁裕虐民以法绳之为刘瑾所诬系狱死】王畴【字叙之崇阳人幼聪慧三岁失母哀毁如 成人事继母尤谨正德进士授南京大理评事有诬杀人者狱巳成畴力辨其非後果获实杀人者於淮 北内殿灾上言四事後迁四川副使归家居手不释卷所着有石洲文集一卷】孟廷珂【字培之武昌 人正德进士授大理寺副武宗南巡上疏极谏忤旨谪户部照磨嘉靖中累官云南参政】汪文盛【字 希周崇阳人正德进士授饶州府推官持宪不阿入为兵部主事偕同官谏武宗南巡杖阙下嘉靖初历 云南按察使就拜右佥都御史巡抚其地安南莫登庸簒位其旧臣多不服文盛谕降之】刘守绪【字 克承兴国人正德进士授奉新知县从王守仁平宸濠後官至太仆卿】方宸【嘉鱼人正德中土寇贺 璋反宸应募剿捕之余党复炽宸追战遇伏坠马死弟寀救兄力鬬亦死事闻赠宸检校】仵瑜【字忠 父蒲圻人正德进士世宗初为礼部主事疏陈勤圣学笃亲亲近大臣开言路等十事已而与羣臣伏阙 争大礼死杖下後赠光禄寺卿】朱廷立【字子礼通山人嘉靖进士授诸暨知县议建海塘岁省夫直 累迁礼部侍郎所着有盐志马政志家礼节要】汪宗伊【字子衡文盛嗣子嘉靖进士除浮梁知县历 兵部郎中杨继盛劾严嵩及其孙鹄冒功事宗伊议不挠忤嵩自免归万历时累官户部尚书总督仓场 致仕卒天启初追諡?惠】陈宗夔【字惟一通山人嘉靖进士累官浙江兵备副使有破倭寇功】刘 景昭【字子成崇阳人嘉靖进士历贵州佥事屡破叛苖擢淮扬道副使有破倭寇功官至右佥都御史 巡抚凤阳诸府】徐纲【字浴泉兴国人十岁而孤母黄氏守节教纲嘉靖中登进士迁兵科给事中世 宗建醮命诸臣黄冠行香纲上疏极谏廷杖濒死复谏乃止隆庆元年简授工部侍郎万历元年致仕 归】熊桴【字元乘武昌人嘉靖进士授太仓知州转苏州同知擢苏州兵备佥事陞云南参政转陕西 按察使左迁山东参政俱有政绩擢佥都御史巡抚广东以平海寇功进右副都御史卒於军赠兵部侍 郎赐祭葬】唐时举【字省庵咸宁人父毓有三子独器重时举分产罄与昆季谓时举曰汝不藉此也 登嘉靖进士除知会稽县有善政入为大理寺丞值严嵩狱起株连颇滥时举多所平反未几卒於官】 舒大猷【通城人嘉靖举人累官浙江布政司以文章政事名一时所着有诸儒粹议及清心斋集】胡 希瑗【字桥南大冶人嘉靖举人知潼川州会三殿灾采大木学宫有乔木数百章议欲取之瑗曰奈何 伐文庙以自功别采得大木视旁郡独先弟希寅字宇野嘉靖举人知开建县一日释奠於先师庙盗突 至衆仓皇走希寅曰贼至当共扞卫走者治以军法即纠聚多人戎服亲冒矢石殱贼十余人贼自是不 敢犯希瑗子应时字汝供万历进士户部主事榷江州不以余缗自润】吴国伦【字明卿兴国人嘉靖 进士入李攀龙王世祯诗社为七子之一由中书舍人擢兵科给事中杨继盛之死国伦倡从赙送忤严 嵩假他事谪江西按察使知事嵩败起建宁同知累迁河南参政罢归国伦才气横放好客轻财归田後 声名籍甚所着有甔甀洞稿】邬必信【字迎实武昌人笃学有隐德年百岁孙明昌崇祯进士上言臣 大父必信积学行义已及百年皆圣朝攸远之徵诏赐冠带粟肉命有司表其闾】郭正域【字美命江 夏人万历进士授编修为皇长子讲官历礼部侍郎税璫□保请关防监督织造秦王请封其庶子为世 子阁臣沈一贯皆许正域持不可又建议夺黄光昇许论吕本諡不果行会有许楚王以异姓子嗣位者 正域请勘帝以楚王立久不问遂乞归□书事起或引正域将寘之死举朝不平事得寝正域博通载籍 勇於任事有经济大畧自守介然人望归之厄於权相遂不复起家居十年卒光宗即位赠礼部尚书太 子少保諡文毅】孟养浩【字义甫咸宁人万历进士授行人擢户科给事中李献可请教元子获严谴 养浩疏救帝怒杖之百削籍为民光宗立复起太常少卿迁南京刑部侍郎未之官卒】舒宏绪【字崇 孝通山人万历进士官给事中时同官李献可得罪宏绪争之帝益怒出宏绪南京未几除名天启中赠 光禄少卿】李沂【字景曾嘉鱼人万历进士历吏科给事中中官张鲸肆横沂疏言陛下往年罪冯保 近日逐宋坤鲸之恶百於保而万於坤流传谓鲸广献金宝多方请乞亏损圣德夫岂浅鲜哉帝震怒谓 诬谤君父杖六十斥为民卒天啓即位赠光禄少卿】徐汝化【字应时兴国人万历进士任河间令性 孝友筑爱日堂以娱亲事兄如父与吴明卿倡和有青桂集】赵邦柱【字安甫咸宁人万历进士累官 通政使参议时诸中官请乞日以百数邦柱痛抑之中官为气沮】孟习孔【字鲁难武昌人万历进士 授香山令调吴县寻知开封皆有声进太仆卿值杨涟为魏忠贤所?习孔率同官上章讼涟忠贤怒嗾 私人卓迈劾习孔闻住及忠贤败以恩诏复官习孔不出老於家】熊廷弼【字飞伯江夏人万历进士 授保定推官擢御史巡按辽东四十七年以兵部侍郎经畧辽东廷弼有胆知兵善左右射然性刚负气 好谩骂不为人下物情以故不甚附熹宗立朝议以袁应泰代辽阳破诏起廷弼於家与抚臣王化贞不 和後以河西?遂论死】吴应鹏【字图南通城人万历举人官温州司李有平海寇功与武将王大宁 不睦挂冠归崇祯末杨嗣昌欲起之力辞】游仕任【字肩生嘉鱼人万历进士擢广西道御史熹宗时 客魏用事仕任特疏纠之自是台省交章忠贤矫旨杀杨涟并逮仕任下锦衣狱拷掠备至不死谪戍安 庆崇祯元年诏释之还其官服】贺逢圣【字克繇江夏人万历进士授编修天启时历官洗马魏忠贤 闻湖广生祠上梁文出逢圣笔特诣之逢圣曰此借衔陋习耳余安能数千里外为人作文忠贤怒诬以 罪削籍崇祯初起故官累官礼部尚书兼东阁大学士致仕归历陈道中所见灾伤及邮传困备状十四 年召还明年又引疾归十六年贼张献忠围武昌逢圣晨夕登陴与士卒同饥困城?投墩子湖死妻危 氏子觐明子妇曾氏陈氏孙三人孙妇某氏皆从死次子光明自他所来赴亦死之及事定有司觅其屍 閲八日顔色不变 本朝乾隆四十一年赐諡忠?】 熊开元【字鱼山嘉鱼人天启进士除崇明知 县调吴江崇祯四年徵授吏科给事中帝谴中官王应期等监视关宁军马开元抗疏争王化贞久系不 决开元请立肆化贞市朝化贞卒正法後贬秩十三年迁行人司副帝广求谠言开元请密论军事召见 文昭阁极论周延儒廷杖戍杭州】杨逢春【咸宁人母殁未葬家忽火猝不能移棺乃伏棺上欲与母 俱烬衆扶之出泣曰母死不能全逢春终不有其身也复入衆又挽之须史室毁无遗而母棺独存咸谓 孝感所致】王廷栻【崇阳人父官闽为仆所毒死廷栻廉得其状手刃三仆有司下廷栻狱天子嘉其 孝释归】明睿【字作圣江夏人力学甘贫名节自厉明术流贼?城即自题神主曰明苦节明生之位 率妻子七人同赴井死时人号其井为明井 本朝乾隆四十一年入忠义祠】吴思温【字江黄江夏 人万历举人历官广西布政使归张献忠破城不屈死】贡其志【字以达江夏人天启举人知云山县 归张献忠破城自焚死 本朝乾隆四十一年 赐諡烈愍】李甲【字孚先蒲圻人崇祯举人知双 流县署新都事擢建昌卫同知未之任流寇至甲力战进兵荣经殁于阵仆李从冒白刃觅屍归遂以死 殉 本朝乾隆四十一年 赐諡烈愍】何应轸【字天经江夏人崇祯中抜贡流贼破城不屈死 本朝乾隆四十一年入忠义祠】吴兹明【武昌人明末由掾吏为黄县典史流寇至婴城固守城?遇害】孙鹏举【字何知江夏人知松江县归流寇?城骂贼死一门殉节者十余人 本朝乾隆四十一 年 赐諡烈愍】张鸣节【字养晦江夏人明末指挥千户流寇破城被执不屈举家三十余口死 之】李成名【字次峯江夏人流寇至闻其名欲官之成名骂贼贼怒断手寸磔之 本朝乾隆四十一 年入忠义祠】刘成汉【字心五武昌诸生流寇?武昌骂贼贼怒截其舌漱血唾贼面抗吭死 本朝 乾隆四十一年入忠义祠】贺昌明【字宸极武昌诸生闻北京失守斩衰祭庄烈帝恸哭发狂疾死】 陈瑞【字五玉咸宁诸生明末江水涸作涸江叹以忧时流寇将至率二女孙沈紫潭湖死卓立水中数 日犹不仆 本朝乾隆四十一年入忠义祠】谢淳培【字应候江夏人天启举人博学能文张献忠? 城被执不屈死之】朱英瓈【楚东安王四世孙初授楚宗正张献忠破城英瓈为僧避地孝感闻北京 失守自经死】朱华□【字德心楚藩宗室流寇至驱妻子入屋後大池中率家丁巷战杀贼二十余人 贼大至自刭死】朱藴?【字希周楚藩宗室博学工文辞力辞中尉禄流寇?城不屈死有名蕴銙者 於蕴?为昆弟行亦死於贼】 本朝程九百【通山人顺治二年李自成败走通山九百率衆杀之献其首於总督罗綉锦檄为德安府 经历】许立逵【通山人顺治时知江蒲县海寇?城死之赠江南按察使佥事】郑邦相【字又侨咸 宁人顺治进士知鄱阳县为政简易庭无滞狱凡布帛菽粟悉听民折以输粮详请北运民甚便之湖中 多盗招其魁令捕党自赎擢知滁州时地震城圮於水募善泅者取甓而偿以钱城成费减半後丁母忧 归不复仕】张燕翼【字安仲江夏人顺治会试乙牓官礼部司务?心理学言动以礼仕人奉为楷模 尝有以金见寄者其人已殁访其孤还之】谢应璜【字廷黻蒲圻人以举人授崇仁令一岁疏六年逋 赋劝谕有方又剧盗为害数十年应璜单骑谕降之官终河西知县】杨兆杰【字又仁江夏人顺治举 人康熙初授大理府推官治狱多所平反擢兵部主事条奏节冗费清盗源及请裁提督文武兼制申议 楚粮皆达练中机宜安南王黎维禧 都统莫元清流寄云南兆杰往谕之初至维禧殊简傲兆杰引礼 切责维禧惧出郊迎】 【旨拜伏如礼於是令还高平四州地安置元清还报榷关父丧归】宋长春【字柏山蒲圻人事母以 孝闻从军征吴逆为把总平岳州有功从征福建克复日南直抵厦门授都督佥事管西安安州游击事 立义教军民子弟获大盗金维正等後累官云南副总兵诛叛苗陆尚贤余悉宥之广南平卒官】吴琮 【字崚季江夏人令任邱创修学宫按季课士人文大盛学宫旧有苦井至是忽化为甘泉】汪镦【字 锺如江夏人康熙进士孝友诚笃历官户部主事典仓储手自清筭积弊一清改吏部黜陟大政引例据 典持正不阿】马之鹏【字文渊蒲圻人康熙进士知博白县有失子者控县访之不得之鹏清保甲见 一人有异讯之获所杀屍於水中遂寘之法一县称神又擒积盗王叔元害以除改知元谋县盗魁李玉 林入赀为抚院吏之鹏捕治之历官给事中条奏会审迟延潮盐加派会试中额三事俱施行掌钱法力 清宿弊卒之日家无宿储】张谦【字子吉武昌人康熙进士知珙县前令与土人何姓者为雠虚报隐 粮赋较他县独重又官给酒米悉取诸民吏缘为奸民多逋窜谦革诸供应劝民垦荒民乃生聚又捐赀 开凿江中欧?二滩行者称便县谷贱盐贵谦请民得以谷易盐於是益勤开垦暇日课士示以文体县 人始知向学苗人有献却之历刑部郎中精律例部事多倚辨念六十以上充军者多道死谦请得以赎 论报可督学云南公亷恊士论除窜籍替考诸积弊雍正元年擢云南按察使严惩赌博驱土豪民翕然 向化晋大理寺少卿巡抚贵州未至道卒赐金千两给祭葬】汤云山【江夏人年一百四十一岁缄默 寡言人谓其得内养之术乾隆十一年请 旌御赐再阅古稀匾额尚书汪由敦奉】

汉祢衡【平原人魏建安中刘表送衡与江夏黄祖祖善待之祖长子射尤善衡尝与俱游共读蔡 邕所作碑文射爱其辞还恨不缮写衡曰吾能识之惟其中碑缺二字为不明耳因书出之射驰使写碑 还校如衡所书莫不叹服射时大会宾客有献鹦鹉者射举巵於衡曰愿先生赋之以娱嘉宾衡揽笔而 作文无加点辞令甚丽後黄祖在蒙冲船上大会宾客而衡言不逊顺祖惭乃诃之欲加箠衡大骂祖恚 杀之】晋高悝【广陵人寓居江州刺史华轶辟为西曹掾寻轶败悝】 【藏匿轶二子及妻崎岖经年既而遇赦擕之出首帝嘉而宥之】唐李邕【江都人尝迁居江夏杜甫 诗称为江夏李邕今县有李邕宅】元结【字次山河南人代宗时以侍亲丐归寓武昌樊山益着书作 自释一篇】高骧【幽州人崇文孙性孝嗜学好恬退兄骈为西川节度骧遁去客江淮间爱崇阳山水 卜居之筑愚亭引客赋诗因号愚翁後荆南高季兴过之命图骧像於亭中】宋廖正一【字明畧德化 人徙居蒲圻读书凤凰山深造独得黄庭坚深器重之】张山翁【晋州人德佑初为荆湖宣抚使干官 鄂守张宴然议纳欵山翁以书诮让之晏然既降山翁被执酬对不屈行省贾思贞义之贷不杀後居黄 鹄山聚徒受教而终】明弁斌【正德时锦衣卫指挥与同官韦玺俱忤刘瑾谪沔阳卫百户二人同寓 江夏斌遂卒於江夏嘉靖初召玺复官未行亦卒】熊□【黄冈人崇祯中移居武昌喜读皇极经世书 流寇逼□以所着性理诸书悉付其二弟曰读此可以立命矣寇至跃入池死】冯云路【黄冈人从贺 逢圣讲学武昌闭户着书流寇?城贼遣使聘之投清宁湖死弟子黄冈人汪陛延亦从之】


三国魏文聘【南阳宛人曹操定荆州江夏与吴接民心不安乃以聘为江夏太守屡有战功文帝 立使聘别屯沔口止石梵御吴有功迁後将军封新野侯孙权以五万衆围聘於石阳聘坚守不动权去 聘追击破之在江夏数十年有威恩名震敌国吴不敢侵】唐张廷珪【河南济源人开元中为沔州刺 史在官有德化】贾载【至德中为沔州刺史未朞月而政和於讼堂西构秋兴亭】狄仁杰【并州太 原人中宗时复州刺史有惠政】崔訏【贞元中复州刺史韩愈有送崔复州序谓崔君之仁足以苏复 人】五代晋郭延鲁【沁州绵上人累迁复州刺史亷平自厉民甚赖之秩满州人乞留不许皆遮道击 号】宋梁延嗣【京兆长安人初事高氏劝高氏纳土太祖授延嗣复州防御使因郊礼入朝太祖抚慰 之曰使高氏不失富贵尔之力也】程遹【河南人太平兴国中知黄陂县清谨过人】张先【开封人 天圣中为汉阳司理参军欧阳修称其临事果决】程珦【河南人仁宗时为黄陂尉慈恕而刚断】吴 处厚【邵武人元佑中知汉阳军有善政】张汝明【庐陵人神宗时签书汉阳判官时官田法行受牒 按境内主者多不亲行汝明躬临閲实雨雪不渝以故吏不得通赇谢而税均】游酢【建阳人徽宗时 知汉阳军召郡中士子讲明性理俾风俗醇美】曹彦约【都昌人宁宗初摄汉阳军事时金人大入彦 约搜访土豪得许卨俾总民兵赵观俾防水道党仲昇使将宣抚司军屯郡城彦约授观方略逆击金人 自遣死士焚其战舰昼夜死战以守御功就知汉阳嘉定元年应诏陈言乞缓岁币饬边傋为决胜之 策】黄干【闽县人宁宗时知汉阳军值岁饥籴客米发常平以赈制置司下令欲移本军之粟而禁其 籴干不从荒政具举旁郡饥民辐辏惠抚均一愿归者给之粮不愿者给庐居之民大感悦】赵郧【庆 元间知汉阳军事筑堤置闸以除水患善政着闻】谢宪子【端平中知孝感县政尚礼教招集远近士 发明朱子之学时广平儒者窦默避寇来依因得伊洛性理之书以颁士子】徐安民【淳佑三年知汉 阳军事出已资营缮城闉官舍坛壝又值松杉榆柳三万余本於城内外曰十年後可以资官民用也其 综理周密如此】朱昂【潭州人淳化时知复州有清节】刘师道【开封东明人真宗时知复州敏於 吏事吏民畏爱之】唐介【江陵人仁宗朝以言事贬官量移复州後召还帝劳之曰郷迁谪以来未尝 以私书至京师可谓不易所守矣】王琪【华阳人仁宗时知复州民欧佃客死吏论如律琪疑之留未 决巳而新制下凡如是者听减死】张?【元符中知复州有善政张耒作诗美之】万俟湜【大观中 知复州公慎清约】陈规【安邱人建炎中除德安府复州汉阳军镇抚使郢州守霍明奔刘?以书招 规规械其使以闻李横围城造天桥填壕鼔噪临城规率军民御之礟伤足神色不变围急粮书出家财 劳军士气益振横遣人来愿得妓女罢军规不许会壕桥?规以六十人持火枪自西门出焚天桥以火 牛助之须臾皆尽横拔砦去】杨文仲【眉州影山人理宗时复州教授转运使印应飞辟入幕明嫠妇 寃狱应飞从之】施子仁【宋末知复州时元兵攻襄阳随守张龟夀荆门守朱扬祖郢守乔士安皆委 郡去惟子仁固守城?死之】翟国荣【端宗时复州副将遇元兵战舰泥湖死之赠团练使立庙复 州】元仇公度【黄陂县尹以清慎着事无大小断决如流】卢克治【开州人知汉阳府时郡县新附 人心犹惶惧克治宣布上德抚慰绥辑一郡向化】白景亮【南阳人由南思知州陞沔阳府尹奏最於 朝先是民间徭役不尽校田亩以为则吏得并缘高下其手景亮始核验田亩以均之大小家咸便安之 学政久弛诸生无廪膳庙像祭器有缺景亮皆为之傋儒风大振】张寛【至正间守沔阳州有亷能声 岁潦请於朝给赈一郡生全】俞述祖【象山人为沔阳府推官至正十二年蕲黄贼迫州境述祖领民 兵守緑水洪兵力不支沔阳城?述祖为贼所执械至其伪主徐夀辉所诱之降述祖骂不辍夀辉怒支 解之有子方五岁亦死事闻赠奉詶大夫礼部郎中象山县男】明苏恭让【玉田人洪武初知汉阳府 治简而明严而不苛每有重役辄诣上官陈说多得减省民蒙其利】赵庭兰【和州人洪武初知汉阳 县有干局创建县治民不告劳朝廷尝遣使徵陈氏散卒他县多以民丁应庭兰独言无有民以不扰】 王叔英【黄岩人洪武时知汉阳县多惠政岁旱絶食以祷即雨既而雨不止复祷之即霁】龚岩【崇 明人建文时知孝感县刚决无所曲庇循行劳来所至见德】徐述【建德人永乐中知汉阳府岁歉民 艰於租谕关市得谷数十万代民输足】朱佑【邵武人宣德中知汉阳府府旧无□庾军民渡江输於 武昌佑奏请立仓府城民甚便之】陈惠【鄞县人正统初知汉川县专尚德化劝农耎学士民德之】 罗勉【吉水人正统间知孝感县精心澡刷境内秩然所修举悉计永久】何淡【顺德人成化中知汉 阳府筑堤堰滋灌溉教民力农兴起学校士多成就】沈熊【浙江人成化中知汉阳府清静爱民不通 请谒】林堪【莆田人成化中知汉川县平易近民亷介不苟公余与诸生讲论道艺日夕不倦】李恒 【仪封人成化中知黄陂县岩饥盗起恒多方赈济招集之盗遂息县初未知畜羊种麦植枣桑恒咸教 之】董杰【泾阳人宏治初知沔阳州时大旱即开廪账民後蠲其租甫三日以事逮去乃忠取赈券焚 焉民感其惠泣送之】樊景麟【新繁人嘉靖中知汉阳府水啮城址景麟为堤以防之不欲劳民躬率 隶役随地歛石有时与家僮共负巨石移署前转运江岸】昌应会【莆田人嘉靖中知汉川县县当汉 江下流岁患沉灾应会轻徭缓赋极意抚循景王出封安陆中官藉势横索应会力持弗与中官怒诬奏 逮狱累月竟坐调民思之为立祠汉江上】谢廷茞【富顺人嘉靖间知黄陂县正巳爱民旧多滞狱剖 决如流虽稚子妇人皆得以情自逹暇即与诸生课讲】龙兴【海阳人嘉靖中知孝感县会矿贼为患 兴率民兵殱之修筑县城民以无恐】张纶音【朝邑人万历间知汉阳府剧盗舣舟待客撄其赀而沉 之江纶音严捕得数十人一日械集署门前悉杖杀之民得安枕】蒋以化【常熟人万历间知孝感县 政务寛平常巡行郊野召父老问民疾苦给牛种资其匮乏公暇进诸生讲艺岁大祲躬为糜粥餔之道 有胔骼辄歛瘗】余桂萼【上饶人万历间知孝感县会疫桂萼为择医施药民多全活复置地十余亩 葬民之死无所归者修城池置学田辑县志百度修举】朱珏【休宁人万历中黄陂县典史洁巳执法 专锄豪右黄安耿尚书定向尝叹美之】张大治【保县人天启中知汉川县始至故媕婀不振黠吏乘机欺之月余悉得其姓氏并奸状一日复以事至大治厉色诃之曰汝复来欺我乎历数其奸猾事各置 之法一豪民计夺邻家地诬以盗缚送於官大治不问但厉声叱缚者曰汝何不献地以解之豪民胆落 服罪去一时惊以为神】孙光祚【石屏人崇祯中知汉川县献贼犯刘家隔光祚率衆御之贼渡鲤鱼 滩乘其半济击之贼溺死甚衆自是不敢犯县故无城光祚创筑】李监【四川人崇祯时知黄陂县时 流寇猖獗率衆数万围城三日监婴城固守民有讹言者监私取死囚斩其首悬之讹言遂止贼亦惊 散】雍鸣銮【成都人崇祯中知孝感县县为寇冲鸣銮昼夜乘城缮楼橹练乡勇贼至辄却走之城赖 以全】赵元有【福建人崇祯末知黄陂县县饥且疫寇踵至元有悉力防御城?死之】夏统春【桐 城人崇祯末黄陂县丞摄黄安黄梅皆有声时全楚多?贼至誓以死守凡十五昼夜城?被执贼欲以 为守统春大骂贼怒断其右手复以左手指骂又断之骂益励贼断其舌剜其目统春犹以头触贼遂支 解之】薛闻礼【武进人崇祯时黄陂主簿值岁大祲漕粮逋急民无以应闻礼转贷千金输之流宼至 挟与俱去欲官之闻礼乘间脱归率吏民攻贼贼复大至杀之骂不絶口】章旷【华亭人崇祯中知沔 阳州有惠政李自成寇沔奸民迎贼旷设计捕斩之贼稍退既而大至旷且战且守贼解围去邻郡皆恃 沔阳以自固】马颷【同官人崇祯末为沔阳州倅李自成攻城飈迎贼城东杀贼数百人贼四集围飈 飈乃下马短兵接战力竭被执贼壮其勇欲降之飈怒骂贼以枪洞其腹而死其仆马旺石秀亦骂贼死 事闻赠飈知府】 本朝郜炳元【长垣人顺治进士知孝感县时人民未集炳元加意抚循河南贼窃发乘夜袭城死之妻 马氏纫衣百结亦骂贼死】赵一柱【余姚人顺治中同知沔阳州西山宼发殉节死康熙七年赠知州 赐祭】

晋朱伺【字仲文安陆人张昌之逆伺耻与同县求割安陆东界别为滠阳县遂为滠阳人伺有武 勇而讷率部党灭昌後陈敏作乱陶侃署伺为左甄破敏前锋敏弟恢称荆州刺史在武昌侃率伺进讨 破之敏恢既平以功封亭侯领骑督随侃讨杜□有殊功夏口之战射杀贼大帅数人贼於水边作陈伺 邀之箭中其胫气色不变贼溃追击之死者大半加威远将军建兴中陈声断江抄掠伺邀声弟斩之围 声於董城其党斩声出降又平蜀贼龚高加广威将军领竟陵内史杜曾等?杨口垒伺被伤贼养伺妻 子百口遣人招伺伺不从还甑山卒】唐张拚【孝昌人为张巡禆将尹子奇围睢阳巡使拚请救於许 叔冀叔冀不许城?与南霁云等三十六人不屈死】宋张鍚【字贶之汉阳人进士甲科历知南昌新 州东明以治绩闻李及荐为御史丁谓贬崖州议还内地鍚疏谓奸邪弄国本兴天下共弃之今复还是 违天下意由是止徙雷州玉清昭应宫灾连系甚衆鍚言天灾反以罪人恐重天怒狱遂解累迁至翰林 侍读学士判太常寺国子监鍚淳重清约虽贵奉养如少贱时读书老而弥笃】张昌中【汉阳人处家 以义历世不分】党仲昇【汉川人宁宗时金人入境仲昇击其砦杀千余人中流矢死事闻赠修武郎 官其二子】汪 涯【字万顷汉阳人贾似道督师延为宾客元世祖围武昌似道乞和师退欲作露布献功涯瞋目曰? 人以利而退其师又欺主上何露布为似道怒挝杀之】元景厚【字德载汉阳人领乡荐至京师中书 左丞许有壬师事焉】明丁普郎【黄陂人太祖时为行枢密院同知数有战功从太祖与友谅战於鄱 阳湖自辰至午普郎身被十余创首脱犹执兵若战状植立不仆敌惊为神赠济阳郡公立庙祀康山】 唐宗【孝感人洪武中官江西右参议亷明平恕致仕家无余赀御史徐瑛造之湫隘不容驺从属县令 广其居宗力辞之曰予在里中不能拯人之急而又夺之使不有宁字乎遂止】戴景文【字希敬汉阳 人洪武中举於乡擢宁府伴读景文以辅导自任动规以正遂与世子不合不数月解组年甫四十栖隐 三十年授徒讲学力田自给】欧阳谦【字伯益沔阳人洪武中监察御史优於文学所着有沧浪集】 虞信【字尚忱沔阳人永乐中监察御史有直声历四川山东按察使】张瓒【字宗器孝感人正统进 士历工部郎中出知宁波府中官怙势黩货瓒疏劾之其党皆伏罪巡抚四川讨平苖乱奏立安宁宣抚 司迁户部左侍郎督漕巡抚凤阳卒於官】程昂【字文轩孝感人其五世祖希哲自元季居宏乐乡至 昂五世不分治家务遵礼法宏治中旌表】王琰【字廷用孝感人成化进士授户部主事励风节不屈 於权贵弘治时外戚夀宁侯张鹤龄夺河间民田琰同侍郎许进往案琰?法奏覆戚畹侧回正德中历 山西布政时中官刘瑾用事瑾父葬冠盖奠送相望同列强之往琰曰吾体骨不媚终不能濡迹权路弗 往瑾深衔之坐以他故免官归及瑾败台官疏荐起御史未仕卒】刘钰【字世美沔阳人成化进士督 课九江羡余悉贮府库後知常州处州二府悉有善政】刘奎【字文瑞孝感人性孤介刚峻宏治中授 庐州府同知时武宗南巡江彬等作威福奎摄邳州事不为礼彬衔之调永宁同知辞免归途遇雨逆旅 人秦氏椎牛具享入其堂有秦桧像奎怒起曰吾几为造次所误时徒御巳休冒雨去之】戴金【字纯 甫汉阳人正德进士世宗时擢御史独止敢言与黄梅石金同表仪朝署时人目之曰楚有二金台中铮 铮历官至兵部尚书】朱衣【字子宜汉阳人正德进士授御史清军江北值大饥人相食衣便宜赈济 全活甚衆是时方争大礼世宗召羣臣议门下衣直言忤张璁罢职家居】童承叙【字士嚋沔阳人正 德进士才具敏赡杨廷和杨一清雅重之尝奉使唐藩却其馈遗经筵进讲以用正人端国本为先肃宗 嘉之後为国子司业与关中吕柟吕明正学圜桥门者万计】朱宠【字德承汉阳人嘉靖进士以治海 门课绩第一擢御史既入台适严嵩柄政慨然草疏欲劾之未上而父卒乃痛哭扼腕去与汉川张绪讲 求理学家贫至粮絶弗顾学者称为汉水先生】张绪【字文纶汉川人嘉靖举人受业安福邹守益历 官户部员外郎与耿定向罗汝芳讲学不辍当事恶之谪官稍迁知德阳县告归室庐萧然布衣脱粟晏 如也学者称为甑山先生尝与大学士张居正同居居正柄国欲用为知府绪正色曰予夺在天子可擅 威福乎及卒乡人私諡曰介肃】郑佶【黄陂人孝友笃行刚直不阿嘉靖中为丰城知县时严嵩用事 佶无所循改商城擒剧盗迁大理评事会给谏吴时来主事董传策疏击嵩时来等下狱或属佶致之死 佶曰杀骨鲠臣以媚权幸谓天下後世何守云南?黔国公沐朝弼以藩臣礼谪判通州御倭寇有俘获 功後守寻甸归俸余悉分给三党家无长物】王霁【黄陂人操履端洁父早卒事母至孝嘉靖时知吉 水县守保宁擢云南按察使皆有治绩以太仆郷致仕归吉水罗洪先最慎许可独重霁顔其堂曰清 白】方一凤【字丹山黄陂人受业於罗钦顺以树人善俗为巳任士有就正者教以切已自反迁善改 过】唐希臯【字子谟孝感人师事钱德洪以岁贡授兴国知县治尚教化归里置求仁舘聚衆讲学尝 曰吾与亲友子弟为迁善改过之学虽桑榆之景无多亦庶几古人得正而毙之道】程学博【字近约孝感人嘉靖进士授工部主事迁知重庆府清严刚直於郡治前构屋设竈以居质讯者决狱不淹时案 无留牍白莲妖衆倡乱学博殱之累迁贵州参议平东川乌蒙乌撒蛮迁云南兵备副使擒下苴诸寨贼 擢行太仆寺卿致仕】尹良佐【字志伊汉川人隆庆进士座主张居正才之欲令其子从游许之舘选 良佐不肯赴居正衔之就常调为龙川知县抚平山寇调丹阳以最闻召拜御史侍经筵条上治河封事 巡按河东督理盐政奏濬大小二池以疾归踰年卒】尹应元【字乾泰汉川人万历进士累官佥都御 史巡抚山东时太监陈增以矿税为民厉诬坐益都知县吴宗尧应元奏劾之宗尧遂得免】萧良有 【字汉冲汉阳人万历进士授编修时有三王并封之议良有上疏固争迁国子祭酒教士以李时勉陈 敬宗为法弟良誉亦负时望视学河南时称二萧云】王一凯【字君华黄陂人游於耿定向之门讲学 二十年历知武康崇德二县迁西安府同知皆有声以病免邑令慕之造其庐赠一纸书八人姓名一凯 曰此何人令曰盗也可得百金为公夀耳一凯曰真盗法应不赦非盗情则可矜二者之间何以教之令 慙而退】胡天起【字仰文黄陂人为程朱之学不兢时名万历十六年岁大祲倾所有以赡亲族其贫 不能婚葬者助之道拾遗金掲榜还之初无子悉以田财分给其侄晚而举子置旧业勿复问子明垣成 进士】黄彦士【字抑美黄陂人万历进士官御史会有孝定太后之丧赞神宗行三年丧示後世法神 宗是之光宗践祚上言十一事熹宗立复上讲学疏巡按河南未发见潞藩税监横杖其党数人请立撒 税监卒以抗直左迁归】孙世恪【字贞伯汉阳人万历举人天启初官国子学正杨涟劾魏忠贤世恪 同祭酒蔡毅中等亦具奏言忠贤罪不可赦忠贤矫旨切责毅中旋引去世恪亦归】沈惟耀【字斗伯 孝感人以贡入京师杨琏出都门人莫敢饯惟耀独送於卢沟以少女字其子而别明年琏死诏狱惟耀 为具衣冠归其丧官终广东平远知县】陈家栋【字巨任黄陂人初游京师杨琏以劾魏忠贤尸於朝 亲故莫敢收家栋独往枕尸哭缇骑欲捕之家栋感以大义卒收其尸去寻以国子生授建宁府经历不 以官卑隳节操】李若愚【字愚公汉阳人万历进士选温州府推官天启中举卓异赴考选媚璫者指 为杨琏死友署下考久之迁刑部主事因天旱陈言请诛魏忠贤并许显纯等以慰忠魂累官浙江参政 归崇祯时?太仆寺卿不赴】程注【字尔雅孝感人万历进士历官礼户吏三科给事中时客魏子弟 世袭锦衣注奏世职太滥引祖制以裁之不报於是妇寺恶之削其籍令养马值役崇祯初起大理少卿 累迁刑部侍郎】秦聚奎【字仲默汉阳人万历进士天启中历官顺天府尹时魏忠贤子良弼封侯开 府议毁隂阳学以广其居聚奎疏言事关国体不敢奉诏触忠贤怒夺职归後徵拜太常光禄太仆诸卿 皆不赴】王立益【黄陂人事继母以孝闻自置产分兄弟子族人困粮役鬻田代偿尝获偷儿与之酒 食化导之偷儿痛哭改行】王家宾【字献叔汉阳人父卒庐墓三年天启中官陕州知州巡抚檄建魏 忠贤生祠家宾投笔叹曰死无以见杨大洪於地下不奉檄大洪都御史涟字也寻被劾罢】王道直 【字履之汉川人天启进士授保定府推官劲直不阿知府欲建魏忠贤祠道直持不可崇祯元年擢御 史历官左都御史掌院事庄烈帝书名御屏注曰小心谨慎後谢病归】陈致中【字正吾黄陂人隐居 桑田兰山间不入城市四十年长子尧道聘刘氏女聋而痿女父母请别娶致中曰弃妇不仁毁盟不信 何以示子孙即迎归父八旬遇寇见执致中护持父伤左股寇曰烈士也扶而去之】程良筹【字持卿 注子天启进士魏忠贤擅国以父故削籍崇祯元年起授行人迁吏部员外郎六年流寇?荆襄良筹同 参政夏时亨立砦白云山起义与战四十日郤走之遂引兵克复孝感云梦後兵溃被执不屈死事闻赠 太常卿】邓谦【字少子孝感人崇祯进士授大理评事历山东粮储副使十二年 大兵下德州谦与叔父有正俱死之一门从死者四十六人谦於 本朝乾隆四十一年 赐諡忠烈】陈寿【字伯龙 黄陂人居父丧日夕不离苫次流寇至见夀守棺不去疑有财货将斵棺夀跪泣曰宁杀我勿惊先人贼 义之获免经畧卢象昇闻其事曰忠孝一揆此人不可失罗致幕下後告归夀终】熊祚延【字祈公孝 感人力学敦行居家孝友好施与里中贫不能婚葬者尝鬻产以应流寇至避乱白云山中贼大举来攻 率衆御之会风霾昼晦士卒相失以十余骑从间道?泥泞中被执骂贼不屈死 本朝乾隆四十一年 子入忠义祠】吴畅春【字梅初汉阳人为潜山天堂寨巡检崇祯八年流寇蔓延畅春谓天堂虽小镇 贼所必争造器械积糗粮募勇敢士书誓死报国於衣裾间史可法傋兵安庆知畅春贤驰札劳曰官有 崇卑忠义无两畅春太息曰士为知巳者死况国事孔棘乎一日贼百人诱战畅春追至梅家寨伏兵四 起畅春力鬬手刃数人力屈被执贼逼降之畅春大骂不屈死可法白其事得恤? 本朝乾隆四十一 年 予入忠义祠】傅可知【字伯求黄陂人幼为诸生丧父庐墓三年六十丧母啜粥亦三年尝道 拾遗金坐待其人还之崇祯十六年贼至令养马曰我为士人数十年肯役於贼耶延颈就刃死 本朝 乾隆四十一年 予入忠义祠】程道寿【字应正孝感人以岁贡生授来安知县旋告归崇祯末贼? 江北诸郡邑道夀结乡勇抗贼後被执令为书招降白云山义旅道夀骂曰吾不能助义军灭汝肯招之 乎贼怒杀之事闻赠太仆卿 本朝乾隆四十一年 予入忠义祠】刘成治【字广如汉阳人崇祯 进士历官户部侍郎明亡自经死本朝乾隆四十一年 赐諡节愍】傅如圭【字元锡孝感人崇祯 中以保举授知县未仕移家武昌流寇?城与子邦霖邦贞同殉节死如圭於 本朝乾隆四十一年 赐諡节愍】舒显应【字孟锡孝感人官凤翔知府移家武昌城?死之 本朝乾隆四十一年 赐 諡节愍】熊烈献【字无竞黄陂人以贡生通判济南时流寇讧烈献调兵食无缺後城?殉节死之】 刘申鍚【字尔受孝感人天启举人明末寇乱立砦二郎畈保聚砦破骂贼死事闻赠知州本朝乾隆四 十一年予入忠义祠】谭德化【字君明黄陂人性孝友父疾尝粪为验兄被诬系狱德化以身代事卒 白友人游蜀三年不归给其家薪米途遇冻饿者垂毙负之归给衣食後为流寇所害】朱日荐【沔阳 诸生流贼至率乡兵拒贼斩首数十被执支解死】萧鸣霄【汉川人崇祯时武举巡抚宋一鹤辟为参 军杀贼有功授辰州府参将弗就家居宼至围城鸣霄力战却之一城获全】喻甲【孝感人明末流宼 至甲乘城飞巨石击贼贼遁县人勒石铭功】萧芳【黄陂人母吴氏守节抚孤後有疾芳刲胷以疗人 称其一门节孝】 本朝张士彦【字恢浩汉阳人性至孝母病衣不解带置义田以赡其族明末贼就抚为兵者皆得乘马 邮传苦之士彦鬻产买马以供流寇为患士彦置水陆二砦俾民保聚至 本朝以夀终】熊伯龙【字 次侯汉阳人顺治进士第二授翰林院编修历官侍读学士性孤介砥砺名节在馆阁二十年文章推重 当世好汲引後学精於?监主试浙江督学顺天及官祭酒多所议拔年五十三卒】朱天庆【字开子 汉阳人明末流贼?城天庆负母逃贼刃其母以身翼蔽创几死孤甥被掠天庆徒步走九江穿重垒求 之以归至 本朝贡生需次未仕卒】夏元瑞【字抡伯孝感人尝拾遗金还其人後又有鬻幼子而遗 金者元瑞为偿之赎还流寇所掠妇女数十人岁饥煮糜粥所活无筭又运米於湖南赈饥家竟以是贫 窭】池国鼎【孝感人年八岁值明末寇乱其父他出祖母王氏年八十不能行家人各奔散国鼎独依 祖母不去贼以至身障祖母刼以刃伤首不为动贼义而释之至 本朝以贡生仕至蒲城令母丧哀毁 卒】黄文旦【字敬渝孝感人博学笃行尝客江右值金声桓作乱欲招致之文旦夜踰珹遁晩岁家益 贫以文史自娱】彭大寿【字松友孝感人?心理学采先儒语録参考经传订辑成书又辑朱子家礼 及邱濬所裁定者斟酌时宜取可同行名曰通礼尝授徒於云梦遂家焉远近间业者踵至当事欲见之 以老辞卒无子门人为卜葬建祠】刘承谟【字君显沔阳人顺治中知临高县海寇?城不屈死赠广 东按察司签事赐葬祭廕子】吴正治【字赓庵汉阳人父嵓有孝行正治顺治进士由翰林侍讲历官 江西参政岁暮单骑行部按狱其非法淹系者悉释之迁陕西按察使诛巨猾民皆称快晋刑部侍郎释 江南无辜诸生二百余人议奉行赦欵宜速禁状外指攀皆切中机宜迁督捕侍郎时奸宄借逃人肆毒 每诬及平人正治奏请除十家连坐之令迁礼部尚书兴礼多所考正拜武英殿大学士秋审谳重案数 十人圣祖问此囚尚可活否衆皆以情实对正治独曰】 【皇上好生之德臣等敢不奉行退而细检果得可矜状遂从末减後以太子太傅致仕卒諡文禧】李 昌祚【字文孙若愚孙顺治进士由翰林检讨出守河北大兴水利累迁大理卿尽心平反时郧阳民聚 衆祈雨误殴长史有司以谋叛间昌祚平心谳之置为首者於法余悉释免广东诸生父为人殴死会赦 免生击杀之法司议抵罪昌祚授复仇议末减山东逆案株及无辜昌祚核实省释者无算以养母归】 熊赐履【字敬修祚延子顺治进士官检讨馆阁着作皆出其手康熙中历官学士上书数千言悉嘉纳 之迁掌院事知经筵进讲弘德殿拜武英殿大学士寻罢归二十七年召拜礼部尚书迁吏部三十八年 复入阁四十二年乞休卒】 【赐諡文端赐履八主文衡世祖实録两朝国史政治典训北征方略孝经衍义朱子全书明史皆充縂 裁官潜心理学所着有学统闲道劄记及文集若干卷】姚缔虞【字历升黄陂人祖定事母至孝读书 马鞍山虽大风雨必归省不敢有间缔虞顺治进士任成都府推累寃狱改知安化县捐俸代输逋赋擢 给事中历佥都御史廵抚四川禁絶苞属吏敬畏无敢妄行】程正言【字纳庵孝感诸生少孤事母以 孝闻读书过目不忘待兄弟友爱无间有故人子无归访给田宅人咸义之子大纯好学敎行谊由贡生 官黄冈教谕奬训士类多所成就】叶封【字井叔黄陂人顺治进士官主事博学工诗典新城王士正 等号十子】罗诰【字八书孝感人顺治进士以母老徒步归养不仕孜孜讲学闻远近有同志者芒鞋 襆被往访求之年五十卒】项一经【字韦庵汉阳人顺治进士知建德县土寇窃发率衆平之民间生 女多不举一经为文劝诫其俗乃革历汝南道副使汝俗役夫悍横凡丧娶索重赀乃行一经严懋之於 是吉凶礼咸速举官至贵州按察使】武之亨【孝感人顺治进士知凤翔县抚绥有法给牛种免荒粮 邑人德之擢庆阳府同知土贼啸聚之亨率衆讨平之後官至陕西提学佥事】张仲璜【字半玉汉阳 人由贡生授梧州府同知大蓉山巨盗卢元登数为民害仲璜计擒其魁余党解散】黄仪【汉阳人父 金阶以孝行着康熙四十四年 旌仪承父志益敦本行父殁贫不能葬守柩哀号及葬庐墓三年夜有 巨蟒护之所植瓜皆一蒂二实及母卒哀毁如居父丧时观者流涕雍正元年 旌金阶父子纯孝时人 名其所居为孝子里】曾思谋【汉阳人性至孝夏逆告警家人俱避匿思谋独负父行贼执其母思谋 乞以身代贼斫其臂思谋哀怒不巳贼义而释之母卒未葬邻大延其室思谋抚棺号痛不去比火熄前 後俱烬惟停柩之室独存既葬庐墓三年父遘疾思谋中夜虔祷果瘳以侍疾劳瘁卒雍正九年 旌妻 彭氏守节奉舅雍正八年 旌】王戬【字孟谷汉阳人博学工诗古文辞着突里阁集数十卷】萧効 用【汉阳诸生萧尧寀仆也巨猾孙景三刼尧寀金远捕急聚衆夜至尧寀家手刃一老妪遂诬尧寀杀 人论死值巡按大谳効用列寃状自刎於堂上以明主不杀人事得平反景三坐罪】

汉董永【青州千乘人奉父徙居安陆殁不能葬鬻身佣工以营葬事】董黯【句章人事母孝比 隣有王寄者母以黯能孝讽寄寄忌之伺黯出辱其母黯恨之及母死斩寄首以祭母自陈於官和帝诏 释其罪且召拜郎中不就】宋张耒【淮隂人绍圣初谪监复州酒税尝构鸿轩於复後判黄州有望复 州鸿轩诗】元李孟【上党人徙居孝感生而敏悟倜傥有大志通贯经史远近之士多从之至元三年 拜中书平章政事囘知枢密院卒諡文忠】察罕【西域板勒纥城人仁宗时官平章乞归居孝感白云 山别墅以白云自号人多称其长者】萨天鍚【蒙古人侨寓孝感博学能文登泰定中进士】


晋毛宝【荥阳阳武人咸康四年诏以宝监扬州之江西诸军事与西阳太守樊峻以万人守邾城 石虎遣其将率二万骑攻邾城宝求救於庾亮亮以城固不时遣军宝率峻等突围出赴江死】戴邈 【广陵人永嘉中出补西阳内史有劲节清操】南北朝梁吉士瞻【冯翔莲勺人天监中出为西阳太 守在郡清约家无私积】唐员半千【齐州全节人中宗时蕲州刺史不专任吏以文雅粉泽故礼化大 行所着有三阵对甚奇】左震【泾县人肃宗时为黄州刺史乾元元年遣中使女巫乘传分祷天下名 山大川黄州有巫盛年美色暴横无甚震至驿门破鐍入曳巫於阶下斩之悉毙所从少年籍其贜数十 万请以其贜代贫民租民歌咏之】吕元膺【郓州东平人德宗时蕲州刺史除夕録囚囚或以父母在 岁旦不得省为恨因泣元膺悉释械归之戒以期还吏白不可答曰吾以信待人人岂我违如期而还自 是羣盗感愧悉避境去】杜牧【京兆万年人太和间任黄州刺史专任德教吏民怀之】南唐陈起 【蕲州人为黄梅令妖人诸佑挟左道惑人从者数百起捕斩之由是知名】宋孙光宪【陵州人太祖 时黄州刺史有治声】安德裕【河南人太平兴国中知广济军时军城新建德裕作军记及图经三卷 优诏加奬】钱易【临安人太宗时通判蕲州上言今四方长吏竞为残暴非法之刑非所以助治请除 之帝嘉纳焉】王禹偁【钜野人咸平初知黄州奏请江淮诸人并置守捉军士五百人閲习弓劒葺城 壁缮完甲胄真宗嘉纳之州境多怪禹偁手疏引洪范传陈戒且自劾帝询日官云守土者当其咎帝惜 禹偁才即日命徙蕲州至郡未踰月卒】李宥【青州人仁宗时知蕲州岁凶民散遗婴相属于道宥令 吏收取计口给谷俾营妇均养之每旬阅视所活甚衆或杀人以米十石给佣者使就狱曰我必贿史尔 必不杀宥得其情论如法】任汲【眉山人通判黄州负气节与兄孜齐名当时称大小任】陈轼【神 宗时知黄州苏轼谪黄时人皆惧其累已远避之轼独愿交期与同患】张毅【熙宁间知麻城县事夹 道植松万株苏轼谪黄作诗咏之尝入山祈雨雨降赋诗刻石】胡定之【熙宁间监岐亭酒税尝载书 万卷喜借人观苏轼谪黄定之从轼游】马正卿【元丰间知黄州爱民下士广学舍禁妖巫黄人感 之】张激【知黄冈县有善政】赵令?【燕王懿之後建炎中知黄州贼丁进李成兵迭至俱击却之 叛将孔彦舟又引兵围城率民兵固守凡六日乃解金兵至黄州令?方以内艰去官在道闻警疾趋夜 半入城翼日城陷金帅欲降之不屈帅怒鞭之流血被面骂不絶口死事闻赠徽猷阁待制諡曰忠愍时 都监王远判官王源巡检刘卓皆以不屈死】章夀【宣城人孝宗时知蕲州寛平不扰蕲产竹簟例充 献纳赠遗焘罢之】韩世清【知蕲州贼刘忠犯境世清与战破之】李宗思【乾道中蕲州教授迁建 学舍切磋生徒朱子尝称其日月有程不躐不惰非俗吏所及】何大节【嘉定中知黄州金兵辟黄城 陷投江死】李诚之【东阳人嘉定中知蕲州金兵攻淮南选丁壮城守募死士迎击遇於横槎桥大破 之居数日金人拥衆临沙河欲渡又破之寻金兵大至蕲兵直前奋击杀其帅金兵攻益力围城数重燔 木册诚之又杀其将卒数十人金使持书来胁降诚之戮使而还其书越二日金兵以攻具进诚之设械 御之夜出捣其营会黄州失守援兵不进城遂陷率兵巷战子士允力战死诚之引剑自刭妻许及妇若 孙皆赴水死事闻赠朝散大夫封正节侯】秦钜【江宁人通判蕲州金兵至境与郡守李诚之协力扞 御城破钜率兵巷战死伤略尽归署火诸仓库赴火自焚有老卒挽出之钜叱曰我为国死汝辈可自求 生掣衣就焚子浚瀈皆从父死钜追封义烈显节侯与诚之皆立庙蕲州时教授阮希甫防御判官赵汝 标蕲春主簿甯时凤録事参军杜谔监蕲州都大监严刚中俱殉节统制官孙中小将江士旺陈兴曹全 邱卞军士李斌等俱鬭死】孟洪【枣阳人理宗时以主管侍卫马军司知黄州增碑浚隍蒐防军实边 民来归者日数千为屋三万间居之厚加赈贷又虑兵民杂处因高阜为齐安镇淮二砦以居诸军创章 家山母家山两堡为先锋虎翼飞虎营经略荆襄民甚赖之】陈仲微【高安人理宗时通判黄州职馈 饷以身律下随事检柅军赖以不乏制置使上其最固辞】王霆【东阳人理宗时知蕲州建学舍祀祠 忠臣尝贻书丞相杜范乞置瞰江三新城蕲春於龙尾矶安庆于孟城滁阳于宣化不报】杨掞【临川 人理宗时麻城尉向士璧守黄州檄入幕以战功升三官】张世杰【范阳人理宗时累功至黄州武定 诸军都统制与高逹援鄂州有功从贾似道战蘱草坪夺还元所俘】米立【淮安人从陈奕守黄州奕降立溃围出江西制置使黄万石署为帐前都统制元兵畧江西立迎战于江防被执不降行省遣万石 谕之立曰立一小卒何足道但三世食宋禄宋亡何以生为再三说之不屈遂遇害】王彦明【宋末守 蕲州元兵压境力战粮乏援絶不屈遂挈家属乘船至城西大江中流凿船沉水死】元张好古【中统 间以千户戍蕲州李坛叛宋人攻蕲好古迎击力不支死】史弼【至元中为黄州等路宣慰使盗起淮 西司空山弼讨平之】赵篔翁【守蕲州有廉名】樊懋侁【真定人皇庆初知黄梅县兴学劝农有循 声县治徙三十年至懋侁始建城郭】吴汝【饶州人至正间千户戍邾城堤决尽力塞之徐夀辉乱汝 起兵复武昌後为陈友谅兵所袭死之】明陶安【当涂人太祖平黄州思得重臣镇之遂以安知黄州 安至寛赋省徭逋民相率归附】徐谊【夀昌人太祖征陈理于武昌谊时知黄冈县作诗送使者太祖 览而壮之加承务郎时兵燹之余邑里萧条谊拊循流亡修举废坠庶政咸理】赵乾【归安人洪武初 知麻城县修学舍以劝学兴行多士至今尸祝之】胡昇【新淦人洪武初知广济县辟榛莽招流亡百 废具兴九年秩满士民戴之诣阙乞留太祖降敕褒美後遂家于广济】滕霄【汝州人永乐间知黄州 府在官十八年廉能谨慎吏民畏之政绩甚着】胡奎【鄱阳人正统中知蕲水县县有回风矶当圻湖 大江二水之滙往往冲击为民患奎乃筑堤以分二水之势立江神庙于矶上民甚赖之後知黄州府七 年政尚寛厚为民兴利勤于劝农暇则训校诸生多兴起者】徐泰【江隂人成化初知罗田县创便民 仓为凶荒赈贷之备又虑转输多艰购巴河水次第一区置仓数十楹买附近田数十以给修缮之费】 王霁【上海人成化初知黄州府黄俗健讼霁善断决讼为衰息境素有火灾及虎患江水尝暴溢坏民 庐至是咸不为害九年赐诰旌异】戴中【新淦人成化时知黄梅县莅政明敏县治学宫仓库邮舍皆 中所葺治】庄辙【上元人成化时知蕲州建明伦堂乐育堂贮书楼以教育诸生剧盗逼境兵民有被 殱者悉优其家】潘珏【婺源人成化时知黄州蕲水县不擕家累廨宇萧然人或劝新之珏曰我兴一 事民即多一事城内有津人竞渡或致淹溺珏架梁以铁揵之民不病涉北郭外置仓二十四所又增修 水次仓後至蕲州作阜民仓踰年大旱发仓赈民多所全济益广仓厫积粟至八万余石】卢濬【天台 人宏治中知黄州府多惠政时三江口有水妖岁坏舟楫濬移檄投水中妖遂灭】余贵【绵州人正德 间知黄州府寛猛适宜军民安堵于城内凿二十余井以便民】刘规【巴县人官御史正德中以忤刘 瑾谪知麻城县为政务以德化民】王世禄【广德人正德中知麻城县县河每冲激为患世禄别凿新 河以杀水势为政简易恺悌 事不繁而民赖以安】杨最【射洪人嘉靖间知黄州府清严峭直人不 敢干以私凡乘传贵人闻其风多迂道而去】吴淮【镇江人嘉靖间知黄州府制文庙礼器建号舍数 十楹于东坡书院拔诸生茂异者讲习其中一时人材称盛】黎泮【乐平人嘉靖中知麻城县岁大祲 盗贼蜂起泮擒贼人治之仍命富民开仓庾平价粜食足而盗自息】尚□恒【南充人嘉靖中知麻城 县建仓于岐亭以谨盖藏便输税】涂宗濬【南昌人万历中知黄冈县值岁饥流亡过半宗濬至勤恤 民隐全活甚衆】钱节用【富顺人知麻城县万历初诏天下缮城节用出藏以充公费分作以均任役 七閲月而城成】阎士选【江都人万历中知蕲水县时方清丈田士选与邑绅士定步弓度田肥瘠计 便宜俟秋敛姑兴事即以所制弓令民自为丈诸积?吏闭弗使出民感之相率公平又设抽丈法益不 敢欺以八行举贤士习丕变】徐希明【上虞人万历中知蕲州江中石矶每为商船患希明筑基建亭 於上名曰浮玉行者得以趋避】钱兆元【仁和人万历间知蕲州时三王之国供用浩繁兆元廉敏强 干务以身先民得无扰擢辰州府同知百姓泣送者万人】陈策【江西人万历中判蕲州贼梅堂詹三汉等据柴家山作乱策奋勇搏战贼以鈎生致之不屈死 本朝乾隆四十一年予諡烈愍】刘引昌 【桐城人万历中知广济县为治敏练多决疑狱他邑质成者毕聚江堤久圯改筑之益广且坚】桂生 枝【贵溪人万历中知黄州县值大水民咸罹昏垫生枝筑堤以障之至今称桂公堤】樊守仁【西平 人万历中广济县丞有干畧江水溃堤议改筑自盘塘至龙坪接黄梅坝六十余里守仁董其役计租起 夫畚杵期候悉有程度】祝万龄【咸宁人崇祯中知黄州府集诸生于定惠书院迪以圣学诸生悦之 称关西夫子後殉甲申之难 本朝乾隆四十一年】 【予諡忠节】赵利珍【滕县人崇祯中知黄州县流寇乱屡却走之贼相戒不敢近郊】李希沆【庆 阳人崇祯中知黄冈县时寇焰方炽希沆设四险集邑中义勇士拒守选四守以领之有警希沆辄单骑 先驰如是者经岁羣寇相戒谓黄冈县城铁也弗敢犯】魏时光【南昌人广济县典史素勇敢能以双 刀驰击崇祯中流寇猖獗时光募壮士夜袭贼营杀贼首数千人贼不敢薄已而贼间道奄至衆溃时光 手持利刃砍贼贼还攻之被执不屈死 本朝乾隆四十一年】 【予諡烈愍】马人龙【镇筸人崇祯间知黄州府率兵千余剿贼至麻城遇满天星等数十万衆力战 於隂山河贼尸蔽野会大雨贼四面攻之遂被害 本朝乾隆四十一年】 【予諡节愍】岳璧【蕲州指挥崇祯中流贼至被执欲降之厉声骂贼贼刃之仆地将絶瞋目曰我死 为鬼当灭汝时大雪血流丈余目眦不合 本朝乾隆四十一年】 【予諡烈愍】许文岐【仁和人崇祯中知黄州府破流寇杀贼魁一只虎狱有重囚纵归省皆如约至 擢江防兵备副使驻蕲州守蕲四年屡战却贼荆襄失守左良玉溃兵南下文岐立马江口兵不敢犯十 六年张献忠陷城被执不屈死 本朝乾隆四十一年】 【予諡忠烈】梁志仁【江宁人崇祯末知罗田县流贼罗汝才等攻城城陷志仁持长矛巷战杀六贼 力穷被执骂贼不屈死其妻同时被执亦骂贼死时教谕吴凤来训导卢大受典史单思仁同日死节 本朝乾隆四十一年俱赐祀忠义祠】孙自一【光山人知黄冈县张献忠陷城死之 本朝乾隆四十 一年予諡节愍】郭金城【四川人崇祯末以禆将守罗田流寇薄城大战斩首百余追至英山贼大集 困三日笑围转战力尽被执不屈死之 本朝乾隆四十一年】 【予諡烈愍】吴文奕【福建人崇祯末蕲水丞寇乱守城南栖寝处数年城陷死之 本朝乾隆四十 一年赐祀忠义祠】萧颂圣【定远人明末麻城教谕流寇陷城不屈死 本朝乾隆四十一年 予諡 节愍】童天申【施州人明末蕲水训导流寇陷城不屈死 本朝乾隆四十一年】 【赐祀忠义祠】曾发祥【锺祥人明末广济教谕流寇围城发祥协力坚守城陷死之 本朝乾隆四 十一年赐祀忠义祠】孙玮【锺祥人明末蕲水教谕流寇陷城朝服坐明伦堂骂贼死】 【本朝乾隆四十一年赐祀忠义祠】 本朝吕阳【无锡人顺治中为江防道佥事驻黄州平剧盗李有实等力行保甲以清盗源民以宁息】 白秉正【奉天杏山人顺治初黄州府同知断事明决时东山屡不靖秉正剿抚兼行四阅月平定四十 八砦】丁期昌【安邑人顺治初黄州推官精律例多所平反举廉官第一】刘国宁【奉天人顺治初 知黄冈县县当水陆要冲徵发接踵国寜长于肆应事集而民不扰县多火患预防扑灭具有警辄身先 往救遂不成灾】胡效顺【卲阳人顺治中广济训导县令以私忿辱士效顺力伸其寃陈通邑疾苦于 上官士民德之】王丝【合肥人顺治中黄州推官断狱明慎每定爰书至忌寝食巡按多委以谳决】 范可奇【康熙初知黄州府治道路筑堤堰于滨江渡口多设大舟以救溺施槥瘗骨至今传其惠政】 于成龙【山西永寜人康熙中知黄州府东山寇起成龙计擒渠魁余党悉平性刚严明决善断疑狱奸 豪敛迹时讨吴逆大军云集成龙办军需劳绩丕着】姜橚【保德人康熙中知麻城县定徵收条例催 科不扰力行保甲法在任三年无盗警招来商旅县大治】舒士贵【大兴人康熙中知黄州府旧例市 侩由府给牒猾吏藉派累民士贵革其弊刋碑永禁】宋荦【商邱人由廕生授黄州府通判政严而惠 盗贼皆远遁凋弊渐复捐修雪堂竹楼旧迹在任十六年丁内艰去任百姓呼号送之祀名宦】

南北朝陈董阳【西阳人三世同居外无异门内无异烟元嘉七年诏榜门曰笃行董氏之闾蠲一 门租布】唐李玭【黄阳人开元时明皇立庐山使者庙诏所在学士制碑文作者六百八十一人独玭 文称旨诏举玭博学宏词不赴或劝之玭曰世所谓词学何如张九龄裴耀卿贤今槩以相李林甫罢去 予安能保克终筑室东山麻林洼称衡门居士以夀终】宋潘太临【字邠老黄冈人少警敏不羁以诗 名与苏轼黄庭坚张耒游雅所推重诗名柯山集弟大观亦能诗】龎安时【字安常蕲水人儿时读书 过目辄记家世医灵枢太素甲乙诸秘书及经传百家之涉其道者靡不通贯着难经解数万言又作本 草补遗为人治病率十愈九九踵门求胗者为辟邸舍居之亲视飦粥药物必愈而後遣】余玠【字义 夫蕲州人赵葵为淮东制置使留之幕中以功进工部郎嘉熙元年与元兵战于汴城河隂有功授淮东 提点刑狱淳佑元年提兵援安丰陞制置副使寻授四川安抚制置使丞相谢方叔倡言玠失因召还一 夕暴卒蜀人莫不悲慕】梅应春【字雪樵广济人宝佑进士初为余干令迁泸州安抚使有政绩累官 礼部尚书子国淳工诗赋宋亡隐居不仕屡聘不起】元薛天定【蕲水人宋末聚义兵保乡里世祖下 江南拜拜为防守官累官两淮防御都招讨至治中寇至淮力战死事闻赠总管諡威武】周古象【蕲 水人宋末元兵南下古象被掠至幽蓟遂赘蒙古氏生子未尝喜妻问故曰母在乡欲得归省妻许之且 嘱曰母在当奉养母以妾故复来及归母尚无恙古象奉母尽孝母殁庐墓其妻亦终身不嫁闻妻亡古 象重其义遂不更娶】滕宾【字玉霄黄冈人至大间为翰林学士有文名】何朝举【广济人有志操 师事饶鲁养志岩阿不乐仕进】吴应澍【黄冈人好义乐施贫不能葬者助之多建桥筑井以便民岁饥常设食於路诏徵不起御书西山处士赐之】李清七【蕲水人与弟清八俱以勇敢闻徐夀辉陷蕲 召之将授官匿不出逼之不屈见杀乡人立庙祀之】李宗可【蕲州人有勇畧善槊余阙妻以兄女擢 为州判统军陈友谅攻安庆城破宗可横槊入贼中击杀甚多槊阙死驱其家属尽杀之乃自刭】张大 九【广济人幼习左氏春秋见天下兵起遂隐陈友谅强起官之不可友谅怒刖其两足】明康茂才 【字夀卿蕲州人元末结义兵保乡里太祖克集庆率余兵来降太祖命为都水营田使兴屯田陈友谅 窥应天茂才设伏大破之攻左君弼于卢州从太祖大战彭蠡伐张士诚大战尹山桥殱其锐卒迁同知 大都督府事从大将军徐逹经畧中原留镇河中抚绥疮痍民立石颂德陕西平留镇山西後从征汉中 还军道卒追封蕲国公諡武义】薛徵【天定孙元末为两淮水陆都统制太祖遣左司郎中吴明远齎 手诏召之遂渡江从太祖太祖屏人与语大悦令参幕府画奇策屡上命督军事军政修饬】徐麟【字 月斋广济人太祖起兵由儒士辟为司农田署令洪武初擢河南府同知时元降臣宋玉与其散卒谋叛 以五更为期麟侦知戒司漏者故违晷刻以误之黎明遣镇抚胡溥率逻卒擒之就擢知府後改蕲州以 便禄食】吴琳【字朝阳应澍子太祖下武吕詹同荐为国子助教与同并教胄子文采不如同而经术 过之洪武六年累迁吏部尚书踰年乞归帝尝遣使察之使者至旁舍一农人坐小杌起拔稻苗布田貌 甚端谨使者前曰此有吴尚书在否农人敛手答曰琳是也使者以状闻帝为嘉叹】刘广【罗田人有 胆略洪武中以军功为指挥佥事守永平敌骑内侵广率数十余骑遇于城北力战死之事闻遣使护丧 至京赐钞以葬】刘文焕【广济人与兄文辉运粮愆期当死文辉以长请坐文焕以兄子幼诣吏请代 不已有司上其状命宥之则文焕巳死矣太祖书义民二字奬之】张训【黄梅人官鸿胪序班告归养 亲闻建文帝遇难拜辞其父士英曰忠孝不能两全矣乃正衣冠北面拜投井死遂名其井曰忠井】王 聪【蕲水人以燕山中护卫百户从起兵累迁都指挥使封武城侯从邱福出塞战死追封漳国公諡武 毅】薛均【徵子性峻洁敦孝谊以荐举赴南几上十策授泰州同知旋除知合州治行为天下第一成 祖嘉擢应天府尹并崇尚清约年七十七乞归进秩礼部侍郎终于家】王焘【蕲水人七世同居少长 三百余人庭无间言巡方御史微服私造其门有二叟坐见一妇人抱婴儿至肃然起立问其故曰此儿 虽小诸父行也御史喜曰不谓此间尚有古风请于朝旌其闾曰孝义】郑达【字叔通广济人宣德中 任盩屋知县开渠溉田千顷秦民赖之秩满会崑山大饥诏加逹六品俸往莅之始至尫羸载道达设粥 赈饥疫作徧给医药全活百万人】曹翼【蕲州人宣德中为御史巡按陕西劾镇守中官占种屯田擅 役士卒田迄还民正统四年授佥都御史督甘肃军务锄豪强恤军士在边十年以刚正见称擢副都御 史致仕】吕镛【蕲水人正统时知清流县邓茂七陷清流邑无城郭镛力不支具服端坐庭中骂贼 死】赵说【麻城人父母同日殁说负土成坟庐其旁有二白鹊来巢正统中 旌表】邹来学【字 时敏麻城人宣德进士为户部主事督饷关陕规画有条正统中从征麓川有功十四年边警以副都御 史出督军务扼险守隘边境赖之景泰中巡抚南畿请存京储备赈复设轮运法以省军费道卒行笥惟 奏议数卷】谢?【字永明黄冈人正统进士由御史出知九江府有循声巡抚贵州平麻阳筸子坪蛮 有功後致仕归】周监【字以人麻城人正统进士授御史景泰时按江西大学士陈循子不法监抵其 罪迁云南副使到官开宝泉坝溉田数顷後擢山东按察使乞归】刘训【字忠言麻城人正统进士知 金坛县有惠政邑人王豪钱澍贫而好学训以俸资给後俱成进士吏部尚书王翺疏其治行为天下第 一擢山西参政】董朴【字汝淳麻城人成化进士授行人後知重庆府历参政所至称廉直薄田敝庐终老为诗类陶韦时称董五言子士毅为四川南充知县一介不取有素菜布衣破繖羸马之謡】李文 祥【字天瑞麻城人成化进士大学士万安重其才欲引附已欵于家文祥素鄙安安属题画鸠文祥有 春来风雨寻常事莫把天恩当已恩之句安御之孝宗即位文祥上封事语切直谪陕西咸宁丞宏治二 年召为职方主事】李汰【字清之蕲水人成化举人授永新训导转义乌教谕立教以操存践履为先 刻小学家礼等书俾学者讲习修义乌县志郡守馈之金汰受之以修学宫考绩过家遂不仕】周廷徵 【字公贤麻城人正德中以教谕擢御史按陕西时安化王置鐇反廷徵与游击仇计擒之既而太监张 永至尽夺宁夏将士功宁夏几再变廷徵力为抚定而白其功于朝升九江兵备流贼刘六南窥廷徵昼 夜夜筹画贼不敢逼】张思齐【字希贤蕲州人宏治进士授四会知县邑罹水患民相聚为盗思齐筑 堤别为渠以导水遂成沃壤擢四川佥事有河曰麻衣滩水险坏舟思齐治之不复为患寻改霸州副使 有民奏中官夺产者思齐归产于民没中官家财入官上其状部使者不报遂投劾归】冯翺【字世举 蕲州人为诸生特旁舍灾翺负其母及先世告身以出余无所问二弟早卒抚其孤如已子为充州推官 治狱多所平反郡守委督所属逋赋故有赂遗或以例告翺惊曰此何例耶召赂者亟还之民】陈大中 【字时甫蕲水人正德进士知庆远府土官旧各贽金帛于守大中却之獞酋蓝钱压为寇商旅非结衆 持械莫敢行大中率民兵直捣其穴擒其酋戮其党境遂宁擢转运使致仕】邢寰【字伯宇黄梅人正 德进士历吏科都给事中时帝幸大同久而不返寰等疏请驾还复偕同官力谏皆不省寻诏躬往泰山 进香寰等伏阙固争帝遣人慰谕始退太监毕直保宸濠孝行寰疏驳之宸濠反帝假亲征南幸屡请回 銮世宗即位多所举劾终官南昌知府】张正福【罗田人正德中流寇掠黄州正福及弟正显侄友舜 友珠应募剿贼皆深入贼垒力战死】沙瑞【字凤祥黄梅人事亲至孝任宁府纪善宸豪反瑞泣谏宸 濠恚曰若不从且死瑞曰宁死耳岂可失臣节宸濠囚之瑞恸哭自经死】刘天和【字养和麻城人正 德进士自礼部主事改御史按陕西忤镇守中官廖镗被逮吏民哭送者万余人下诏狱谪金坛丞嘉靖 初累擢右佥都御史督甘肃屯政奏当兴革者十事田利大兴改抚陕西请撤镇守中官及罢为民患者 三十余事帝皆从之洮岷番蠢动平湖店大盗及汉中妖贼天和皆讨平之改理河道疏汴河及山东七 十二泉不三月讫工因岁饥蠲徭赋寻以兵部侍郎总制三边仿秦鋐双轮车以御敌济浓频入寇败之 晋尚书又屡破济浓杀其子小十王後乃还朝专督团营陶仲文以刺迎称戚属天和返其刺曰吾中外 姻连无是人仲文衒之属言官劾其老遂乞归卒赠少保諡庄襄济浓旧作吉囊今改正】石金【字南 仲黄梅人正德进士授御史立朝敢言与汉阳戴金齐名江西副使胡士宁发宸濠奸状逮诏狱举朝不 敢言金力救之嘉靖初按广西土官岑猛乱金与尚书王守仁戮力剿平世宗用方士邵元节祈祷禁中 金上疏切谏复与喻希礼上言时政疏入俱谪戍久之有诏免】许恩【蕲水人弱冠时邻家火起及思 舍恩冒烈焰入救母俱焚死火止骸骨止存两手尚抱母身】曹珪【字廷献黄冈人正德进士累官御 史出按广西平猺獞有功复按陕西时武宗遣中官迎指挥韶凤妻过陕珪遮留疏论之竟得已历官清 俭所有余俸不置私产与异母弟共之】王廷栋【字穉钦黄冈人由进士选庶吉士武宗南廵与同馆 舒芬等七人疏谏帝怒罚跪五日杖于廷出知裕州忤巡按御史喻茂坚削籍归廷陈才高以诗文着名 有梦泽集行世】王澄【字克清罗田人正德进士初令番禺有政绩历官户部郎中时尚衣太监王某 恃宠而横夺民田产园林澄奏还之民督淮饷岁大饥割俸以赈全活甚衆】郭庆【字善甫黄冈人正 德中举人质直立学闻王守仁倡道东南徒步往从之三年始归充然有得授清平令勤於抚字割俸给贫民牛种五年乞归民立祠祀之】吴璋【黄冈县人倜傥负气长折节读书为邑掾吏嘉靖初议大礼 诸臣忤旨被谴甚多璋曰吾宁不可效陈东之于李纲乎徒步诣阙上书申救杨廷和等语激切甚世宗 怒下锦衣卫狱杖八十後数日太庙灾世宗问曰湖广上疏小吏何在守者疑帝不能容压死以报世宗 曰惜哉朕有以用之也】喻希礼【字节之麻城人嘉靖进士擢御史会议大礼杖谪者多毙荒徼希礼 上疏极谏时禁中建醮坛希礼亦极谏世宗震怒大学士力救之廷杖谪戌六安十余年会赦归】史玉 明【广济人父早丧佣工奉母母老艰起居玉明负至田间躬自进食母卒庐墓侧有虎患或劝其迁居 玉明泣曰吾父祖在此宁为虎食不忍去也虎至玉明拜之弭耳去嘉靖初卒于墓舍乡人建亭顔曰孝 子立碑于所耕田畔以旌之】张明道【字希程罗田人嘉靖进士历官江西按察副使少有大志不营 财利尝着纲目发明居官清约政绩懋着为一时循良之冠】黄卷【字景文麻城人嘉靖进士仕至陕 西副使年四十余致仕躬耕经岁不入城市同郡耿定向周弘禴往访尝窃窥其室一败榻而已嗟叹久 之】刘采【字与质麻城人嘉靖进士初知宿州会岁饥约巳裕民妻拏仅供饘粥当路督课急采移帑 金代输至秋民争偿无逋者历郎署藩臬二十五年所至以廉能称迁副都御史巡抚山东先是边食告 匮诏采矿金又每岁秋屯兵临清以防入卫御史请开胶莱河通海运东人苦之采悉为奏罢累迁南京 户部尚书致仕】胡明庶【字公辅罗田人嘉靖进士笃志力学尤精理数尝取皇极经世律吕新书章 分句解衍为图弟明睿力学多闻兄弟友爱建书院于黄道山麓以经学教授生徒】胡明通【罗田人 幼育于诸兄事兄如父同居四十年庭无间言领乡荐以兄疾不会试兄卒以已产畀兄子後知信丰县 值岁饥设法赈济捐俸以益之弭盗有功擢判金华府甫一月闻母墓圯遂告归家居俭约日读程朱书 不辍学者称东郊先生弟明书同举于乡文学亦齐名着有元溪集】方民怀【字懋元黄安人嘉靖举 人絶迹公府者二十年尝寓旅舍有女来奔叱之女跪曰父为债窘故耳民怀急取囊金周而遣之为林 县令五载多惠政】陈万卷【字德备黄冈人嘉靖间安平典史邑中白莲教妖人聚衆谋袭城万卷知 之即率乡兵急捣其巢贼方会饮举事闻万卷至整兵出御万卷格鬭擒其帅贼作幻术甲骑起空中万 卷默祷大呼风雨骤至人马皆坠乃剪纸为之也于是衆悉就缚所遗赀财秋毫无犯安平人立庙祀 之】顾问【字子承蕲州人嘉靖进士累官浙江佥事恬静清谨人称为茹菜顾公丁内外艰庐墓六年 隆庆间任福建参政乞归讲明理学言动必本於道尝自编日程疏功过耿定向称之曰子承真圣人之 徒也弟阙字子良嘉靖进士授刑部郎居丧同问庐墓累迁福建按察副使年四十致仕弟兄俱以道学 相劘切】奚世亮【字明仲黄冈人嘉靖进士官延平同知会倭入寇兴化缺守上官檄世亮摄府事世 亮疾驰入城固守围踰月亲冒矢石城陷犹转战身被数创死事闻恤廕】瞿晟【字景明黄梅人嘉靖 进士授户部员外郎会有边警晟计画军储凡六十昼夜发须尽白出知广平府凿长渠三百里筑四牐 蓄泄广平自是丰饶】耿定向【字在伦黄安人嘉靖进士由行人擢御史劾吏部尚书吴鹏奸贪鹏以 是罢督学南畿建崇政书院以讲学巡抚福建平海寇晋户部仓塲尚书告归居天台山与弟定力讲明 正学诲迪後进学者宗之卒赠太子太保諡恭简】李时珍【字东璧蕲州人由诸生为楚王府奉祠正 精于医术着本草纲目精详该洽万历时子建元以父遗表及书列上诏颁行天下时珍工文词他所撰 亦多】袁文仕【黄冈人性至孝兄某被诬系狱文仕代赴理死杖下】高澄【字汝清黄冈人大父暴 疾刺血吁天请代疾愈大母双瞽澄日舐之不饮酒茹荤入内者二十年目复明事父母饮食必尝而後 进父疾枕有百金欲畀季子澄令弟瀚枕而佯外出父卒庐墓三年人以其所居称南城公】李学梅【黄安人母殁日匍匐墓侧栖榛莽间一日雨大作隔溪不能渡望墓号曰儿在此遇雪则藁卧雪中父 殁亦如之师里人张高得闻王守仁之学为耿定向所重】周宏祖【麻城人嘉靖进士隆庆中为御史 出督屯田马政穆宗加恩宦寺宏祖驰疏切谏又请蠲淮南州县被水马户折价请汰内府监局锦衣卫 光禄寺文思院冗员及行社仓法诏皆从之灾异陈言指斥时政诏市珍宝抗疏力争万历中官至南京 光禄卿】王廷瞻【字稚表黄冈人嘉靖进士为御史督畿辅屯政穆宗在裕邸欲易庄田廷瞻不可隆 庆元年大雨水请蠲皇庄租又请限勲戚田从之万历中以佥都御史巡抚四川平番寇迁兵部右侍郎 按抚凤阳开宏济河于宝应至今赖之官至南京刑部尚书】张步云【字子云广济人由举人累官太 平知府时酋长例得袭一酋末有子犯法系狱直指録囚得偶归而妇娠生子及议袭其弟谋篡之诬子 非酋出赂步云弗受乃拘文子于庭刺血验之以情申监司监司受赂不直之步云罢官归】刘天衢 【字一登广济人隆庆进士万历初为御史数上书指切政府出为山东佥事擢陕西参议驻兴安兴安 患水天衢捐赀筑堤全活甚衆改云南副使直指巡哀牢汰兵兵鼓噪劫执同知天衢穿隧通贼卧榻密 出之贼大沮遂平之迁金沧道左参政值缅田入寇天衢因驻腾冲集八郡村官及诸司土兵分讨之尽 复故地累迁太仆卿致仕】耿定力【字子健定向季弟隆庆进士累官按察副使督闽学颁杨罗李诸 大儒微言以训士迁操江佥都御史疏陈矿使之害官至兵部侍郎定力学以求仁为宗直修实践超然 自得】周宏禴【字元孚宏祖弟万历进士官顺天通判劾奏兵部尚书张学顔及中官张鲸谪判代川 迁户部主事时章奏多留中宏禴疏谏且请早建储後擢御史巡视宁夏巡抚梁问孟取官帑交际劾罢 之河东有秦汉二灞宏禴易以石濬北逹鸳鸯湖大兴水利寻坐事罢归】梅国祯【字克生麻城人万 历进士知固安县政通人和暇日辄较射每就射所决讼数语立遣政最入为御史西部降人博贝反命 国祯监李如松军以往如松用国祯谋大破贼兵贝自焚死以功擢太仆少卿官至兵部右侍郎博贝旧 作哱拜今改正】瞿九思【字睿夫晟子少有异禀十五岁作定志论从耿定向游历主白鹿濓溪岳麓 石鼓书院万历初膺乡荐为知县张维翰所诬被逮子甲年十四上书讼寃得释九思晚年作中庸位育 图声乐编实用编又作古乐测孔庙礼乐考等书以荐授翰林院待诏不赴门人张复湛深理学博极羣 书所着有黄河源流图考复休宁人居黄梅】唐治【黄冈人以掾授冠带醇行若儒者邻家火父柩在 堂不及舁出治?柩上为火所逼死而室独存柩无恙万历中旌】王大谟【字允惟广济人万历进士 知太湖县御史列荐入为刑部主事锦衣张某卒孽子争财自杀大谟讯之得实具词平允神宗大悦每 岁热审中官南面尚书以下侍坐大谟进曰天威咫尺使者当下中官怒诟衆变色大谟不为动上疏争 之迁员外郎出督学云南捐俸构五华书院聚诸生讲学擢广西左参议致仕】石崑玉【字汝重黄梅 人万历进士历饶苏二州知府清勤爱民被诬落职寻起知绍兴有惠政累迁佥都御史巡抚大同在镇 四年威惠并着】樊玉衡【字以齐黄冈人万历进士由广信推官擢御史性强直敢言疏请皇长子出 阁讲学及三王不宜并封神宗怒谪戍雷州长子鼎伏阙请代不许光宗立起官以太常少卿致仕】闵 廷甲【字翼墟蕲水人万历进士授常州府推官廉直有声擢吏部文选司郎中时神宗欲立福王为嗣 廷甲同孟养浩等伏阙上疏力谏坐镌秩後官至通政使】吴化【字敦之黄安人万历进士授镇江推 官数决疑狱远近神之累官户部主事】舒其志【字元渚河济人万历进士累迁江西按察使兼摄九 江饶州二府事淮王惑于宠姬欲立其子而锢世子于私室姬子左右班校皆巨盗出没彭蠡间剽掠其 志亷得其状悉捕置诸法旋谒王正譬之王悟立世子于宫中而罪姬及其子税璫李道榷湖口关括财腾怨其志密令戍卒聚芦苇中围矶纵火道怖遁去】熊嗣先【字怀慎麻城人万历举人官叙州府同 知以督兵死於奢崇明之难事闻赠廕】韦宗孝【黄冈人事母至孝万历中为崇明州吏目寇乌格陷 城被执不屈阖门殉节赠本州同知乌格旧作阿克今改正】樊玉冲【字棠轩玉衡弟万历进士知商 城县以德化讼者多引法中使采矿至商城气焰张甚玉冲不为动调崑山五年乞归後督学董其昌请 諡曰孝介从之】李长庚【字酉卿麻城人万历进士授户部主事历江西布政使所在励清操擢副都 御史巡抚山东尽心荒政民赖以苏迁户部侍郎督辽饷请留金花银济边崇祯初起吏部尚书修撰陈 于泰疏陈时弊中官王坤奏驳长庚劾坤德与温体仁不合免官】梅之焕【字彬文麻城人少工骑射 有将略万历进士官吏科给事中东厰太监李浚诬考商人之焕抗疏劾之出为广东副使平海寇表进 进佥都御史巡抚南贑天启初陈序劾之焕为杨琏党削籍崇祯初起抚甘肃套寇入犯大破之温体仁 用事之焕遗书中朝暴其过恶悍卒王进才倡乱之焕诛之以温体仁谮落职居家麻城多盗之焕率健 儿助吏捕之无脱者十年流贼薄城劝乡人子弟授兵登陴贼引去十三年复官卒】胡士容【字仁常 广济人万历进士授长洲知县有惠政天启中累迁蓟州监军佥事崔呈秀属其妻弟为材官拒弗听有 贜吏捕急投崔氏第取论如法府县为魏忠贤立生祠士容禁之迁江西副使被诬逮镇抚狱崇祯初起 补陕西副使】石有恒【字伯常黄梅人万历进士知长兴县海寇至为所执不屈死之事闻赠忠烈】 刘侨【字东乡麻城人世袭锦衣职授北镇抚司魏忠贤属陷汪文言侨不从削籍归崇祯初起用命讯 乔允升易应昌侨素重二人端方保全之後委缉六部十三省事侨极言耳目难信忤旨谪戍冯元扬疏 侨忠直宜还职报可未用卒】王一桂【字尔时黄冈人万历举人崇祯间以户部郎督饷昌平昌平陷 阖门死节凡二十七人事闻赠太仆卿 本朝乾隆四十一年予諡忠烈】王家録【字愧修黄冈人天 启举人崇祯中以户部主事督粮延绥秩满将代李自成攻城家録留守堞多坏特天寒令运水冰城贼 少却会宁夏诸贼合攻援絶城陷引刀自裁护救苏蘸颈血书忠义二字复缢死事闻赠光禄少卿 本 朝乾隆四十一年予諡节愍】游之云【字飞卿广济人崇祯时官陕西苑马寺监正流寇围城登陴拒 守七日不食城陷死之 本朝乾隆四十一年】 【赐祀忠义祠】邓祖禹【字又元蕲水人由武举历官游击屡立功出备辰沅破苗贼飞天王等崇祯 中流寇入楚移镇黄州屡战却贼总督令御贼于应城贼围之数重祖禹力战被执欲降之祖禹曰须换 却心肝乃降贼怒割其心 本朝乾隆四十一年】 【予諡忠烈】王教民【蕲水人父三捷为乐陵丞崇祯中流寇突至执三捷将杀之教民求以身代贼 杀之而舍其父】樊维城【字紫盖玉衡子万历进士为礼部主事天启末魏忠贤用事谪上林院典簿 崇祯初抗疏诛魏忠贤及其党张体乾等斵崔呈秀棺戮其尸褒恤杨涟等十四人召还贺逢圣三十二 人斥吏科陈尔翼释御史方震孺帝并从之累官福建佥事罢张献忠反破黄州维城骂贼刃洞胸死 本朝乾隆四十一年予諡烈愍】郭以重【黄冈人世为卫指挥崇祯末黄州陷城自他所来赴难妻欲 止之叱曰朝家畀我十三叶金紫不能易一死耶贼至欲脇之去露刃摄之以重即夺贼刃斩一贼俄贼 麏至遂赴水死 本朝乾隆四十一年】 【予諡烈愍】易道暹【字羲侯黄冈诸生好学尚气节明末寇至子为瑚奉母走青峯岩道暹亦携幼 子为涟出避道遇贼胁令从道暹厉色叱之贼将杀道暹为琏请代贼并杀之未几为瑚亦被杀本朝乾 隆四十一年俱赐祀忠义祠】张邦翼【字君弼蕲州人万历进士官至江西布政使以廉能称崇祯末 家居张献忠陷蕲被害本朝乾隆四十一年】 【于諡节愍】李新【字即岩蕲州人崇祯举人为陕西佥事家居城陷举家被执欲降之抗骂不屈死 本朝乾隆四十一年予諡忠烈】李梃【字赤存蕲州人天启进士知博野县有异政擢遵化兵备副使 善决疑狱岁饥设糜赈济全活甚衆後家居张献忠陷蕲不屈被害 本朝乾隆四十一年予諡节愍】 董一化【字南鲲蕲州人以岁贡知仁化县平寃狱改知印江县致仕流寇破城死之 本朝乾隆四十 一年予諡节愍】石砺【字用之崑玉孙崇祯末寇炽砺破产缮城扞御劳瘁死邑人私諡曰端毅】周 之训【字无逸黄冈人万历进士崇祯中官济南副使】 【大兵下济南之训望阙再拜死合门死节事闻赠光禄卿 本朝乾隆四十一年】 【予諡节愍】李树初【字客天蕲州人万历进士崇祯中官山西按察副使致仕家居筑磐石符险二 砦以御寇流寇破城被执不屈与长子廷庆同遇害次子具庆陈状允祀乡贤 本朝乾隆四十一年】 【予諡节愍】张开熙【广济诸生素以忠孝自砥砺遭流贼乱骂贼不屈死 本朝乾隆四十一年赐 祀忠义祠】王邦衡【与其子鲤为罗田诸生同为流寇所执不屈死 本朝乾隆四十一年赐祀忠义 祠】於斯行【黄冈人流寇破团风镇被执不屈死本朝乾隆四十一年赐祀忠义祠】周启元【字善 长黄冈人天启中举人崇祯中知高苑县流寇陷城殉节死 本朝乾隆四十一年予諡节愍】饶京 【字黄山蕲州人天启进士官御史自淮扬巡抚归流贼陷城死之 本朝乾隆四十一年予諡节愍又 同死节者有诸生李化龙孙任卢如鼎如鼎以御贼阖家被害乾隆四十一年俱赐祀忠义祠】於斯昌 【黄冈人崇祯已卯举人慷慨好节义以督师万元吉荐授兵部主事协守贑州城破斯昌被执不屈 死】 【本朝乾隆四十一年予諡忠愍】余士玮【字季美黄冈人崇祯进士为九江府推官左兵叛抗节不 屈断其左臂父母泣扶出城越十日卒于庐山 本朝乾隆四十一年】 【予諡节愍】胡士定【字振常广济人官颍州卫经历流贼陷城骂贼死後其子玉成亦殉节 本朝 乾隆四十一年赐祀忠义祠】萧继元【黄冈人父为酷吏所毙与弟继芃诣阙鸣寃书不得达而酷吏 疑其从弟继忠为翼诬以盗榜笞且死宗族牵累者甚衆芃曰事急矣伍员伍尚事在也复具疏词甚哀 切元怀入自刭阙下竟得旨下芃刑部狱行抚按勘问抵酷吏罪出继芃继忠于狱芃天启甲子举于 乡】熊□【黄冈诸生与冯云路同寓鄂城破前一日别冯云大丈夫当从节义中寻实地耳贼至怒骂 奋身投荷池死冯亦投宁湖死同时汪陞延亦以城破死之 本朝乾隆四十一年俱赐祀忠义祠】徐 斐【黄冈人明末母为流贼寇所执斐以身代不许母遇害斐骂贼贼磔杀之】汪世植【字晋卿黄冈 人负母避流寇遇贼见杀时广济人陈类儿亦以救母见杀于流寇】程为常【蕲水人明末与徐玉兰 蔡巨人胡方壶徐用极督乡兵御流寇战死 本朝乾乾四十一年俱赐祀忠义祠】史子见【黄冈人 明末里有毛主伯为献贼伪总兵至新家冲招兵子见杀之贼怒下令三日不获杀主伯者屠其乡子见 挺身往贼磔之肉俱尽骨犹屹立不仆乃锁其颈骨于彰孝坊夜分锁脱骨走临湖寺次日贼大索获之 复刃其首至今乡人以为神家祠之 本朝乾隆四十一年赐祀忠义祠】方尧相【黄冈人官成都同 知崇祯十七年献贼寇成都尧相协守监纪军事兵食不足自投于池以救免城陷被执不屈遂杀于万 里桥下】 【本朝乾隆四十一年子諡节愍】曹大震【字子旦黄冈人为流寇所执不屈死时罗田人王邦衡王 鲤广济人张开熙俱骂贼死 本朝乾隆四十一年】 【赐祀忠义祠】程之奇【黄冈贡生官荆门州训导崇祯十五年冬闯贼攻荆门之奇与学正张郊芳 盟诸生于大成殿佐州牧守之援絶城陷俱不屈死 本朝乾隆四十一年并】 【赐祀忠义祠】陈显元【蕲州人由副榜授新安令以城堞倾颓不利御寇率士民入保阙门寨闯贼 檄降立碎其檄及来犯死守月余力竭而陷见贼怒骂遂支解死新安人立祠祀之 本朝乾隆四十一 年予諡忠烈】戴瑾【字可怀黄冈人明末聚义兵御流寇于马鞍山之隘贼招之不降积薪焚之子孙 及勇士三百七十人俱烬时同县曹上谟王子见余季贞俱以扞城御贼见杀 本朝乾隆四十一年俱 赐祀忠义祠】 本朝张伯程【字日辟黄安人能文兼精骑射明季寇乱百程应试安陆寇逼城射杀绯白衣马贼遣健 仆济阻水妇女数百人结堡保聚乡里土寇起讨平之活其胁从者至 本朝以夀终】王躬俊【黄冈 人好义有智畧立义学以训乡人子弟仿朱子社仓法倡捐米谷遇岁旱计口赈给孔子河有问津书院 毁于兵纠衆捐修置田供祭 国初东山未靖大军进剿躬俊集乡勇从军筹饷赞方畧不匝月寇平当 事者议题叙力辞不受】杜濬【字于皇黄冈人诗文豪健自辟町畦有变雅堂集行世】官抚涣【字 萃之蕲水人顺治初由国学生为会稽知县郡守激民变抚涣亦遇害事闻赠按察使佥 事】刘子壮 【字克猷黄冈人文章雄健顺治已丑进士第一授修撰请告归尝游吴门有小吏被诬系狱白县令脱 之捐金赎其妇俾完聚】汪基远【字星伯黄冈人顺治进士知东乡县县有剧盗基远擒捕得其党盗 率衆劫县遂遇害】【赐祭葬】 王泽宏【字捐末黄冈人顺治进士历官礼部尚书疏请移湘口关还设九江商民便 之尤工诗福清魏宪称其五古则邺下彭泽七古则浣花徂徕近体则绦州鹿门飘飘乎如蝉蜕之遇秋 风泠然善矣子材升材任俱善诗各有集行世】宋必达【字其在黄冈人顺治进士知宁都县时破闽 贼张志在奉檄诛贼党必达白上官免脇从者罢归】张希良【字石虹黄安人康熙已酉举於乡为江 夏教谕乙丑成进士官翰林历左右春坊赞善累典浙江顺天乡试纂修三朝国史 大清一统志明 史春秋讲义类函称】 【旨赐御制白羽扇赋累官侍讲督学浙江致仕归卒年八十二希良湛深古学所着有春秋大义宋史 删文章翰海格物内外编诸书其诗文为士林推重云】靖乃勷【黄冈人家贫力学尤精三礼性慷慨 有经济才甲寅山寇蠢动乃勷力赞太守于成龙讨平之子道谔辛丑进士选庶常移疾归为文深闳博 雅根柢经史所着有礼记过庭纪闻编及果园全义録】张金基【字宝持广济人性孝友顺治初负母 避乱山中嚼雪得生康熙中以举人授沔阳教谕教士有法卒官诸生泣送于江上者数百人】孙如芝 【字素公黄冈人康熙中以举人知筠连县亲丧归次江安值吴逆叛贼帅执欲官之不屈死】陶之骏 【黄冈人康熙中为茂名县丞祖贼倡乱之骏卒兵御之殁于阵事 闻?子】刘醇骥【字千里广济 人性简静方直勤学不倦工古文辞尝叹宋元来文体日卑奉左国史汉为矩矱】高有功【蕲水人康 熙中署广东虎门协右营都司征海寇战死事 闻赠廕】 【勑赐祭葬】顾景星【字黄公蕲州人博学善诗文着白茅堂集黄公说字数十卷】鄷正暹【黄冈 人海城典史金州土土豪王守禄通岛舶为奸正暹严治之守禄赂以千金不受隂贿庖人酖之卒事觉 守禄等六人伏诛】邓一隆【黄冈人家世孝友一隆尤恭谨勤俭着家规十六条家训四十二章岁二 次集男女序班会讲又立功过簿以劝惩黎明子弟入塾诵读妇女集内室治女红财物悉贮公所惟一 人掌其出入服食无私年老及有疾者别优养之八世同居内外无间言雍正元年】刘洪度【字若千 广济人生有异禀由国子生知岑溪县徭獞时出剽掠洪度练乡勇擒其渠魁谕以义而遣之遂感激向 化擢知石屏州以进藏功晋威远府同知擒土官刃澣除其害摄镇远府兼 恩乐县事雍正五年□黑 犯城力战死事 闻赠知府】 【赐祭葬廕子封其父中宪大夫】曹大声【字子先黄冈人父疾侍寝不离中夜火起负父出不能踰 阈为烈焰所逼死雍正七年 旌】吕希煜【字孟阳黄冈人性至孝执父丧盗入其家索财无所得希 煜守父棺不去遇害雍正八年 旌】王九儿【蕲水人州判王悦民仆也顺治初随主行遇流寇乃目 主人使逸去贼擒九儿问主何在不言贼先剜其目次断手每一挥刃问主所在终不肯言】

南北朝齐鲍照【东海郯人文辞赡逸临川王义庆在江州引为佐史客居寻阳】唐李泌【京兆 人天宝中待诏翰林杨国忠恶之斥置蕲春郡】宋陈宗达【江州人义门陈伯宣之後康定初徙居黄 梅以孝友着】韩琦【安阳人兄琚天圣中守黄州琦从兄于黄寓居安国寺读书】苏轼【眉山人神 宗时贬汝州团练副使安置黄州轼与田父野老相从溪】 【山间筑室东坡自号东坡居士】陈慥【眉州青神人太常少卿希亮子遯于黄州之岐亭庵居蔬食 不与世相往来山中人见其?独方耸而高因谓之方山子苏轼谪居于黄过岐亭适见之为作方山子 传】刘挚【东光人绍圣初以在相位时改新法夺职居黄州再贬蕲州居住】张耒【淮隂人绍圣初 坐党籍谪监黄州酒税徽宗立起通判黄州坐闻苏轼讣为举哀行服贬黄州别驾安置于黄土人就学 者衆】朱服【乌程人徽宗时坐与苏轼游贬海州团练副使蕲州安置】陈过庭【山隂人宣和中与 蔡京王黼朱勔忤出知蕲州未半道谪海州团练副使黄州安置】孙传【海州人宣和末高丽入贡所 过调夫骚然烦费传言索民力以防农功于中国无益执政以其论同苏轼奏贬蕲州安置】元龙仁夫 【永新人至正中徙居黄州明五经为时矝式学者称为麟州先生】吴大中【弋阳人徙居罗田与其 妻皆善事父母皇庆间有司以孝闻诏旌其门】明詹同【字同文婺源人元末遇乱家黄州太祖下武 昌召为国子博士】

汉冯野王【上党潞人宣帝时当阳长以治行闻】晋桓石?【谯国龙亢人除竟陵太守苻坚将 梁成阎震率衆入寇石?与弟石民拒之贼阻滶水屯管城石?力战破之进尅管城擒震俘获万人】 南北朝宋夏侯恭叔【谯国人孝建初竟陵令惠化大行木生连理上有光如烛咸谓善政所致】梁斐 邃【河东闻喜人天监中竟陵太守开置公田公私便之】萧景【武帝从父弟也都督郢州刺史在州 有能名竟陵郡接魏界多贼寇景移书示魏不复侵掠】韦放【京兆杜陵人天监中竟陵太守在郡和 理为吏民所称】臧严【东莞莒人历武宁郡守郡界蛮左前郡守尝选武人以兵镇之严独以数门人 单车入境羣蛮悦服】周柳敏【河东解人闵帝时郢州刺史甚得物情及将还朝士民感其惠政并齎 酒肴及土产候之於路敏乃从他道而还】隋元夀【河南洛阳人开皇中基州刺史有公廉之称】房 彦谦【清河东武城人仁夀中郡州司马州久无刺史州务皆归彦谦有异政】薛胄【河东汾隂人高 祖时郢州刺史有惠爱】唐狄仁杰【并州太原人中宗时复州刺史有惠政】李齐物【陇西人天宝 中竟陵太守拔陆羽於优人中授以书後遂知名子生於复遂名复後亦为竟陵太守】许志雍【贞元 中郢州刺史时于頔节制山南东道征敛方急志雍独济以寛韩愈尝作序送其行】韦於屈【京兆人 贞元中京山令革除奸弊均赋省用】令狐楚【宜州华原人郢州刺史治尚寛大无苛政】许浑【丹 阳人太和中郢州刺史平易近民】宋李仲寓【太宗时郢州刺史在郡十年为政寛简部内甚治】朱 台符【眉山人景德中知郢州政化大行】李端愿【上党人仁宗时知郢州本路转运使献羡财数十 万被赏端愿言常赋三折其民不堪即上其事帝怒夺转运使赏申折变之禁】尹洙【景佑中诬为范 仲淹党谪监郢州酒税其名益全】李参【须城人仁宗时知荆门军荆门岁以夏伐竹并税簿输荆南 造舟积曰久多蠧恶不可用牙校破产不偿责参请冬伐竹度其费以给余募商人与为市遂除其害】 刘干【博陵人崇宁中知京山县通敏剀爽好古不倦振新学校士类作兴】范致虚【建阳人徽宗时 通判郢州有治声】洪适【鄱阳人高宗时知京门军应诏上寛恤四事轻茶额钱他州代贡礼物辟试 围以复旧额蠲官田令不种者输租】吴昉【高宗时知荆门军盗起鼎州攻荆门防御兵败昉死之诏 諡英愍立庙以祀】张孝曾【历阳人淳熙中知郢州奏建厢军禁军守御军三营兵安其居复广招募 割俸缗为娶室家俾生息蕃衍又尝筑堤百里以障水患】陆九渊【金谿人光宗时知荆门军民有诉 者即为酌酒决之而多所劝释其有涉人伦者使自毁其状以厚俗惟不可训者始寘之法申严保伍之 法羣盗屏息荆门为次边而无城请於朝而城之自是民无边忧罢关市吏讥察而减民税商贾毕集税 入日增旧用铜钱以其近边以铁钱易之而铜有禁复令贴纳九渊曰既禁之矣又使之输耶尽蠲之逾 年政行令修民俗为变周必大称荆门之政以为躬行之效】李诚之【东阳人宁宗时知郢州知金兵 必至大修边防攻御之具郢赖以安後城陷自刭妻许氏及妇与孙皆赴水死】李良【理宗时知长夀 县殁於战阵诏赠官三转】谢徽明【弋阳人枋得伯父以特奏恩为当阳尉摄县事时天基节上夀元 兵奄至徽明战死二子趋进抱父尸亦死】黄从龙【永丰人度宗时郢州推官元兵入郢力战死】赵 文义【端宗时郢州副都统元由藤河入汉战于全子湖死之诏恤其家】元陈天祥【宁晋人至元十 二年为郢复州等处招讨使经历从渡江後因论军中事深为行省参政贾居贞所器重】张庭珍【临 潢全州人世祖时为郢复二州达噜噶齐性清慎丞相巴延尝语人曰诸将渡江无不荒贪惟我与庭珍 始终自守 达噜噶齐旧作达鲁花赤今改巴陵译见前】贾泰亨【至元中京山县尹兴立学校教民礼让】张彦文【保定人至正中当阳尹县治初创彦文安辑人民户口繁息孜孜以兴学教士为务】 郑文暹【荆州人至正中知潜江县公正廉洁剖决如流岁饥发粟赈济多所全活】绰罗【蒙古人至 正中知安陆府蕲贼鲁法兴犯安陆绰罗募兵拒贼败贼前队乘胜追之贼自他门入亟还兵城中火起 军民溃乱计不可遏乃归服朝服出坐公堂贼胁以白刃不屈恕骂贼以刃砍之断左脇而死事闻赠河 南行省参知政事 绰罗旧作丑闻今改正】明安岱尔【塘乌人由宿州判官转潜江逹噜噶齐贼? 潜江率勇敢出击擒其伪将刘万户进营芦洑贼衆奄至出鬬死其家殱焉 明安岱尔旧作明安逹尔 塘乌旧作唐兀并改正达噜噶齐译见前】聂炳【江夏人至正中知荆门军淮汉贼起荆门不守炳募 土兵七万复荆门又与四川行省平章政事耀珠复江陵其功居多既而蕲黄安陆之贼合兵来攻荆门 炳率孤军昼夜血战援絶城陷为贼所执极口骂不絶贼支解之 耀珠旧作咬住今改正】明吴复 【合肥人明初以镇武卫指挥同知守沔阳别将破安陆遂守之改安陆府指挥使洪武元年破洪山砦 抜黄口砦取郧均房竹诸山砦之不附者悉平之平九溪诸蛮还守安陆十一年封安陆侯绘像功臣 庙】余彦诚【德兴人洪武中知安陆州抚字得民】李文秉【洪武中知京山县奬励学校劝课农桑 时称亷能】应伯和【洪武中知荆门州亷介仁惠人怀其德】杨季安【安福人永乐中知竟陵县时 沔水泛溢城邑俱坏季安大修堤防至今赖之】毛祥【西平人正统初知京山县凊心莅政节用爱人 时县丞易纬亦能抚字】张益【南溪人景泰初知京山县积谷万余石岁饥尽发赈之贫民全活数 万】陈厚【乾州人景泰中知荆门州尝夜微行察民隐有老妪呼女取浊酒女误发他瓮笑曰此酒甚 清如陈州守何谓浊耶厚过适闻之明日召妪曰尔女之言殆妄矣妪曰非独幼女言之行道皆知之 也】姜英【政和人成化中知当阳县莅事公勤临民平易惠政甚多】方向【桐城人弘治时知安陆 州居官亷俭遇事刚断敏达】史华【渭南人弘治间知潜江县劝课农桑葺理学校诸所废坠罔不振 兴尤敬神恤民诚意?志一时讼简盗息号称治邑致仕去人追思不置万历初祀名宦】吴琠【饶平 人正德中知京山县时州守王槐议割京山县西十里以益州境琠以京山冲剧民苦供缮力争之乃己 县故无城盗数剽掠琠创筑之】陈良玉【富顺人正德中知竟陵县单车出行劝农桑兴教化翕然称 治初县城多圮至是大举修筑雉堞坚完民无劳费】李士翶【长山人嘉靖初擢知承天府时太后南 袝士翶区昼有方民不为扰岁饥赈粟以济比迁秩行李萧然官至户部尚书】敖钺【高安人嘉靖初 知潜江县时大水钺请於朝得免民租之半又疏开新河以杀水患二月告竣民咸德之名曰恩江】周 延【吉水人嘉靖中知潜江县汉水暴涨漂民含奏免秋粮并岁办诸需民赖以全】萧廷选【潮阳人 嘉靖中知潜江县刚介清苦修学校建仓储汉水溢啮学宫障以石督民筑堤防民赖以全】黄学凖 【南海人嘉靖中知潜江县水逼北城鸠工建石矶以御水患】郑文茂【缙云人嘉靖中知承天府汉 水数为患文茂筑堤扞御时张居正谓其壅水病隣郡危言?之不可夺及堤成民受其利】朱熙洽 【崑山人万历初知潜江县清惠强直县数患水而赋亦不均多隐射之弊熙洽以清田请豪滑挠之不 为动法卒行无尺寸匿者县旧无城熙洽创筑之】冯劳谦【蒲州人万历中知承天府刚正自持时权 璫杜茂罗织无?一时侧目劳谦力排之璫焰乃息】曹珩【石阡人万历中知潜江县赋役有方听讼 明决士民安之】刘季体【宜宾人万历中知竟陵县岁饥捐俸三百缗代充逋赋襄郢水涨大璫欲曲 防以害其县季体毅然争之遂罢归】石琢玉【范县人崇祯中知荆门州时城甚卑狭寇氛猖炽琢玉 悉力守御流贼屡攻不能下寇退修城雉堞屹然】区怀瑞【广东人崇祯中知当阳县流贼大队攻城

民皆惧怀瑞从容应敌贼遁去】卢学古【夏县人为承天府同知摄荆门州事流贼李自成来寇誓衆 死守学正黄州张效芳训导黄冈程之奇亦盟诸生於大成殿佐之贼环攻四日城陷大骂剖腹而死效 芳之奇亦遇害三人俱入祀忠义祠 本朝乾隆四十一年】 【赐諡烈愍】萧汉【南丰人崇祯中知锺祥县居官不狗请谒武备修举流寇薄城汉佐巡抚宋一鹤 拒贼杀伤甚多元旦突围谒显陵贼挟之去说降不听明日城陷送汉於吉祥寺乃以土块昼锺祥县令 萧汉愿死此寺十字於壁即自刭郢人哀慕立石事闻赠大理寺丞崇祀名宦 本朝乾隆四十一年赐 諡忠烈】罗万象【南昌人崇祯中知潜江县始至会邑大饥民哨聚剽夺万象擒巨魁二人斩之其党 遂散】沈夀崇【宣城人明末为郢留守司贼破城夀崇朝服北面拜毕坐堂上厉声叱贼贼直前砍之 仆地曰得死所矣骂不絶口死一子同时遇害 本朝乾隆四十一年】 【赐諡烈愍】 本朝孙茂槐【莱阳人顺治初知当阳县单骑赴任身衣皂绨多补缀甫下车瘗遗骼招抚流亡时县少 牛人负耒耜茂槐见辄下马流涕诸生不能自存者给之食且助丧具蠧民者立毙杖下流寇余党周国 西等盘踞县西北茂槐剿平之以病卒官】李启元【大兴人顺治中知安陆府平易近民务存寛厚尤 加意学校值湖南用兵措置军需不扰民而事集以积劳卒官民祠祀之】蔚之焕【大兴人康熙初安 陆府经历会剿山西寇李来亨等檄之焕转饷随军至兴山县七连坪贼兵来犯坚守刍粮弗去贼执胁 降不屈支解死事 闻优恤】汉汉滨父老【不知何许人桓帝幸竟陵过云梦百姓莫不观者老父独耕不辍尚书郎张温使问 之笑而不答温下道百步与之言老父曰我野人了不达所语昔圣王宰世茅?土堦而万人以宁今子 之君劳人自逸纵游无忌吾为子羞之子何忍欲人观之乎温大慙问其姓名不答而去】刘焉【字君 郎竟陵人鲁恭王後也居阳城山中积学教授举贤良方正历官宗正太常时灵帝政治衰缺四方兵寇 焉建议改置牧伯乃出领益州牧犍为太守任岐及贾龙反攻焉焉击杀之四子范诞璋瑁兴平元年征 西将军马腾与范谋诛李傕战败范及诞并见杀璋领益州牧从别驾张松说迎刘备以拒曹操遂出降 备迁璋於公安】南北朝宋张兴世【字文德竟陵人随王元谟伐蛮征南郡王义宣俱有功官龙骧将 军领水军拒袁觊建议以奇兵潜据上流遏其粮道觊衆饥走遂平江陵封爵唐县侯徙光禄大夫】梁 邓元起【字仲居当阳人少有胆干仕齐为武宁太守梁武起兵萧頴胄与书招之即日率衆与武帝会 於夏口天监初封当阳县侯元起以乡人庾黔娄为録事参军厚待之任以州事黔娄甚清洁劝为善政 元起在州二年以母老乞归供养诏西昌侯萧藻代之藻至杀之诬以反故吏广汉罗研诣阙讼之赠征 西将军】张齐【冯翊人世居横桑少有胆气从南兖州刺史张稷为荆府司马中兵参军高祖受禅以 翊戴功封安昌县侯历阳太守在郡有清政吏事甚备迁已西太守讨平贼姚景和迁巴西梓潼太守大 破魏军於葮萌在益部累年与士卒同勤苦调给衣粮资用人无困乏既为物情所附蛮獠亦不敢犯威 名行於庸蜀迁信武将军卒官諡曰壮】唐陆羽【字鸿渐竟陵人不知所生有僧得诸水滨既长以易 自筮得蹇之渐曰鸿渐於陆其羽可用为仪乃以陆为氏名而字之幼时其师教以旁行书答曰终鲜兄 弟而絶後嗣得为孝乎师怒使执粪除圬以苦之又使牧牛潜以竹画牛背为字得张衡两都赋不能读 叹曰岁月往矣奈何不知书呜咽不自胜因亡去为优人作诙谐数千言太守李齐物异之授以书遂庐 火门山闻人善若在已见有过者规切至忤人阖门着书久之诏拜太子文学徙太常寺太祝不就职尝 隐苕溪自号桑苎翁又号竟陵子贞元末卒羽嗜茶着茶经三篇】宋张徽【竟陵人以诗名所着有沧 浪集司马光范纯仁皆与友善弟彻七持使节入割郡符公清超迈以亷着节】张迪【竟陵人元丰进 士累官谏议大夫有诤臣风烈】朱震【字子发荆门军人政和进士仕州县以亷称胡安国荐为司勲 员外郎称疾不至会赵鼎入为参知政事上谘以当世人才鼎曰臣所知朱震学术深博亷正守道士之 冠冕使为讲读必有益上乃召之问以易春秋之旨震具以所学对擢祠部员外郎建国公出就傅以震 为赞读累官翰林学士时徽宗未祔庙大常奏行明堂之祭震言其非卒大飨明堂震谢病丐祠卒震经 学深醇着汉丄易解】吴源【荆门人咸淳七年官统制援襄阳围五战皆捷元兵夹击之力战死】陈 嘉言【竟陵人为郡学谕文行着於乡里开禧间金兵入境胁之降嘉言大骂自沉於水同室六人俱 死】祝松【竟陵人举进士调长水簿端平初城陷死之民立祠以祀】元程钜夫【名文海避武宗讳 以字行京山人世祖时累官集贤直学士奏陈五事取会江南仕籍通南北之选立考功历置贪赃籍给 江南官吏俸朝廷多采行之拜侍御史求贤江南钜夫荐赵孟頫等二十余人帝皆擢用至元中僧格专 政钜夫上疏请清尚书之政损行省之权罢言利之官行恤民之事僧格怒奏请杀之不许出为闽海道 肃政亷访使至大中为翰林学士承旨皇庆中诏议行贡举法钜夫言经学当主程朱文章宜革宿弊後 以病乞归特授光禄大夫给驿南还卒赠大司徒柱国追封楚国公諡文宪 僧格旧作桑哥今改正】 张灏【当阳人至正中以才德举任江西道亷访使振扬风化有名於时】明张从道【字质德京山人 洪武举人判庐州永乐初知徽州府调永平兴学教民遇岁饥不待报赈发全活甚衆】姚善【字克一 锺祥人洪武举人历官苏州知府吴中大治燕兵南下善密结常镇嘉松四郡守练民兵为备建文四年 诏兼督苏松常镇嘉兴五府兵勤王未及战燕王入京被执死之正德十二年崇祀乡贤 本朝乾隆四 十一年】 【赐諡忠烈】梁用【安陆人洪武中户部主事历陞重庆知府有善政卒官民遮道送如失所怙】李 让【当阳人永乐进士初授大理评事历广东参议居官清节终始不渝】唐素【京山人景泰举人知 崑山县有殊政徵南京御史擢广西佥事】李从龙【字云峯安陆人成化举人知麻哈州教以冠裳诗 书擢知怀庆府致仕】王希旦【字景哲京山人成化进士累官广东佥事黎人作乱讨平之】郭轩 【字文载竟陵人成化举人除卢氏教谕擢福建连江知县卒官轩以刚正见重诸生显者过县必拜其 墓】孙交【字志同锺祥人成化进士尚书王恕荐为选郎交所推引皆正人正德时历户部尚书遇四 方告饥辄请蠲租发帑遣大臣赈恤裁抑近幸不少假用事者不便之遂罢归世宗立起故官首请帝日 读祖训寒暑母辍经筵日讲帝褒纳焉时帑藏殚虚交裁冗食定经制宿弊为清罢减中官监督仓场者 复请清汰上林院内臣多报许寻乞归手诏加太子太保卒諡荣僖】刘洪【宇希范安陆人成化进士 历官佥都御史巡抚贵州值米鲁叛剪余党城其要处进右都御史】周宪【宇时敏锺祥人弘治进士历官江西副使讨华林贼被执骂贼死事闻赠按察使諡节愍宪兵败时子干救父力战堕崖死诏旌其 门曰孝烈】鲁铎【字振之竟陵人弘治进士第一官编修武宗立使安南却其馈历两京国子祭酒教 士务实学时乡邑大水力请大臣往赈存活数十万人嘉靖初尚书林俊言铎学足以崇雅黜浮行足以 亷顽立懦复起刑部侍郎固辞卒諡文恪】欧阳琦【字献珍当阳人弘治中应岁荐或讽以仕琦曰吾 有老母以禄养不如色养也与弟珜朝夕膝下尤耽嗜五经】刘槩【字平甫锺祥人洪子正德进士授 行人谏南巡杖死槩有弟渠官云南巡抚臬官监察御史俱正德进士历官多异绩与弟槊等称石城五 凤】夏宠【字时承京山人幼有神解读书五行俱下多综贯持身方严正德间贼数百人攻其家父昌 扞之力屈呼宠并逃时宠母未葬宠不肯去遂衰服迎贼贼执以去旋感其义释归後登乡荐】初杲 【字启昭潜江人正德进士嘉靖初授御史议大礼引经抗疏忤旨廷杖几毙後劾都御史席书憸邪侧 目寻转河南佥事擢云南参政乞休】商大节【字孟坚锺祥人嘉靖进士知丰城县历广东佥事以治 行闻累官右佥都御史巡抚保定召理院事谙达薄都城召城中居民及四方入应武举者登陴守以大 节率五城御史统之发帑金令便宜募士屡条上军民急务比寇退复命兼管民兵经畧京城内外训练 鼔舞军容甚壮擢右副都御史经畧如故仇鸾恶大节独为一军不受节制乃请画地分守大节争之帝 方宠鸾责大节怀奸避难下狱论斩卒於狱隆庆初赠兵部尚书諡端愍 谙达旧作俺答今改正】王 格【字汝化京山人嘉靖进士改庶吉士大礼议起格持正论忤张孚敬出知永兴县寻擢南京户部主 事转员外监税苏松陞四川佥事调河南佥事分巡河北世宗南巡格不肯赂中官乃譛之被逮杖谪穆 宗时授太仆寺少卿致仕里居五十余年着诗文百卷奉诏存问年九十四卒】王宗茂【字时育京山 人嘉靖进士以行人擢南京御史时先後劾严嵩者皆得祸中外慑其威宗茂拜官甫三月即疏劾嵩负 国八罪并劾子世蕃与其党万宷不法状疏上谪平阳县丞隆庆初赠光禄少卿】张师载【字巨卿潜 江人嘉靖进士擢南京给事中时严嵩柄国师载抗疏劾其党嵩衔之出为莱州知府嵩令人伺其隙竟 不可得】欧阳柟【潜江人事亲孝一日羣盗入室获其父柟挺以身代贼怒断指流血父赖不死後以 岁贡官德兴多善政】钱錞【字鸣叔锺祥人嘉靖进士知江阴县倭寇至力战死之事闻赠廕】曾省 吾【锺祥人嘉靖进士累官四川巡抚平土司祁蛮之乱拓地四百余里以功进工部尚书】高岱【字 伯宗京山人嘉靖进士官刑部郎中时董传策张翀吴时来等疏劾严嵩嵩欲致之死岱力言於尚书郑 晓得遣戍又为治装送之出郊嵩大怒会景王之国出为长史岱善属文采国家大事为鸿猷録又着樵 论楚汉余谈西曹集弟 □皆有才名】刘侃【字正言京山人嘉靖进士任户部郎亷正有声出知成 都府平薛兆乾擢洮岷道副使有善政历官福建左辖所着有新阳诗草】吴文佳【字士美竟陵人嘉 靖进士由徽州府推官擢刑户二部主事司榷临清关以亷能闻历吏礼兵工给事中督昭陵工省费钜 万郭正域称其孝谨似万石君厚德似陈太邱深造似程伯淳云】刘寅【字敬甫潜江人嘉靖举人官 山东道御史有经理川湖及饬从俭二疏剀切精详以直谏名於时】李维桢【字本宁京山人隆庆进 士博闻强记王世贞再主文柄有後五才子之日维桢其一也由编修出督学陕西自是浮沉藩臬者三 十余年天启初召为南京礼部侍郎进尚书有大泌山房集】周嘉谟【字明卿竟陵人隆庆进士历官 四川按察使榷税中官邱乘云播虐嘉谟檄所司拒絶而榜杀奸民助虐者乘云为少职累迁吏部尚书 光宗即位郑贵妃邀封皇太后嘉谟以大义贵贵妃事乃寝光宗大渐嘉谟受顾命时李选侍居乾清宫 嘉谟草疏率羣臣请移宫杨涟左光斗继之五日选侍始移□鸾宫嘉谟秉铨公正无私惟才是任为魏忠贤所恶致仕归忠贤党周维持复劾之遂削籍崇祯初起南京吏部尚书加太子太保】刘垓【字达 可潜江人隆庆进士初任太平推官有声入为祠部郎吴中行赵用贤劾大学士张居正夺情廷杖垓救 之被谪起视云南学政得士心致仕归田闭门讲学人士翕然宗之】陈所学【字正甫竟陵人万历进 士历官山西巡抚晋户部尚书值杨涟疏劾魏忠贤祸且不测所学疏救不报璫邀阁部议事所学力折 之忠贤默然遂告归所着有松竹园诸集】谭完【字伯起京山人万历举人官铜仁推官移同知临洮 府俱有清节治行】郝敬【字仲舆京山人万历进士知缙云永嘉二县有声擢户科给事中时用师朝 鲜饷不继敬列上损益十事条奏屯田十六策山东税监陈增贪横敬屡劾之谪知江阴投劾归杜门着 九经解诸书起南京行人辞不赴】刘应同【字襟河潜江人万历进士知汉中府郡有张桓侯庙里人 岁为神娶妇一不应则多水火疾疫盖妖物凭之应同至火其庙一郡震慴是年亦殊无故里人感德立 祠祀焉】欧阳东凤【字千仞潜江人性至孝举於乡知县悯其贫遗田二顷谢不受万历中成进士知 兴化县迁知平乐府调常州迁頴州兵备副使并有政绩】周之翰【字景玉荆门人万历进士任户部 郎中监税通州因矿税使四出之翰抗疏极谏忤旨罢归仇党中途截其行装检视惟图书数卷而已】 胡永仁【字清泉荆门人孝友纯笃继母丧庐墓三年弱冠为诸生每朔望必衣冠诣先师庙默诵半月 言行拜而出万历中以岁贡补江西湖口训导所着有匡山读书録易经井观】锺惺【字伯敬竟陵人 万历进士历官南京礼部郎中僦秦淮水阁读史有所见即笔之名曰史怀取历代诗与同邑谭元春商 订其所素取标新领异世传诗归是也又着隐秀轩集详閲左传史记东坡文选诸书行世卒年五十二 祀乡贤】谭元春【字友夏竟陵人天启末乡试第一事母孝善属文所着有岳归堂稿鹄湾集与锺惺 并以诗名时称为竟陵体春好游足迹遍东南喜扬人善士赖以成名者甚衆卒年五十二祀乡贤】曾 发祥【锺祥人为广济教谕流贼陷城不屈死本朝乾隆四十一年】 【赐祀忠义祠】孙玮【字公之锺祥人为蕲水训导流贼破城玮骂贼死 本朝乾隆四十一年赐祀 忠义祠】胡恒【字公占竟陵人万历举人历官川南道副使崇祯末流贼陷成都恒率诸路兵驰救战 败被获不屈死兄怀亦死李自成之难本朝乾隆四十一年】 【赐諡烈愍】欧阳璲【字?嵝潜江人崇祯中知旴?县亷明有声後致仕归流寇陷郢被执与妻同 殉 本朝乾隆四十一年赐諡节愍】朱士完【字符禺潜江人崇祯中举人流寇陷城被执至泗港士 完啮指血书已尽节处遂自缢贼所过焚毁士完所题壁岿然独存 本朝乾隆四十一年赐祀忠义 祠】邱甡【字两生潜江人性至孝崇祯中流寇至母适病甡负母以逃遇贼以母病哀恳贼为之动但 截其耳释去越日母死於背棺而瘗之浅土甡号呼痛哭两日怱有应声自土中出启视则母已苏矣咸 谓至孝所感】郭鐄【潜江人诸生之辂少子流贼至之辂诫诸子携家属避贼鐄兄鉶同父母俱遇害 鐄闻之即诀妻子往求亲骨凡枕骸沉尸靡不审视终不获絶粒七曰至屍尽处自沉水死兄钿锺为贼 所执亦不屈死之】彭大翮【字仲翔竟陵人有学行京山郝敬遣子师之贼退承天大翮上所着平贼 方畧当事不能用遂自立一砦同兄修翮侄龙跃聚衆击贼获斩过当贼怒乘雨夜袭之兵败俱赴水死 本朝乾隆四十一年】 【赐祀忠义祠】黄兑金【荆门诸生贼陷州城命妻女投井中与二子挺身杀贼死当事旌其门曰读 书正气 本朝乾隆四十一年赐祀忠义祠】杨文荐【字幼宇京山人崇祯进士出万元吉之门官兵 科给事中元吉被围於贑文荐奉使湖南过贑见事急即入城共图守御城破执送南昌不食卒】黄卷 【字兰辉锺祥人天启进士事母至孝官呈贡知县与上官语不合挂冠归闻北京失守不食死 本朝 乾隆四十一年】 【赐諡节愍】陈纁【字紘公锺祥人崇祯进士历官榆林道副使随瑞王入蜀张献忠破城举家殉难 本朝乾隆四十一年赐諡节愍】王干【锺祥诸生流寇陷城阖门沉水死 本朝乾隆四十一年赐祀 忠义祠】李哲【京山诸生为流寇所获不屈死】刘振孙【字麟似竟陵诸生城陷承天振孙潜图恢 复谋泄遂遇害 本朝乾隆四十一年】 【赐祀忠义祠】胡宗珂【荆门人流寇陷城以死守杀贼无算城陷骂贼死 本朝乾隆四十一年赐 祀忠义祠】金大赤【字大纯当阳人素以孝着年七十以华容教职致仕母周氏年九十三崇祯中城 陷贼刃其母大赤詈贼遂与母同死】熊頴捷【字非熊当阳人崇祯举人署江陵谕闯逆屯襄入远安 鸣凤山与都司方应新据险协守贼环攻之砦将溃遗书与兄曰朝廷不忍负祖宗何可辱投崖死】 本朝刘延唐【字延绥天门人明崇祯进士 本朝顺治初总督佟养和闻其贤委署荆西道副使招抚 流寇小秦王等三万余衆绥辑安陆荆州襄阳三府流民父丧归抚孤侄成立修县学设义塾建桥梁掩 胔骼乡人德之】王第魁【字聚五锺祥人顺治中由生员特用授荆州知府抚恤凋残大着治绩历官 江西布政使疏请蠲积逋集流亡所全活数甚多生平以孝着崇祀郷贤】涂起鹏【字当世潜江人顺 治中知平乐县寇犯境力战援絶城陷被执不屈死】 【赠广西按察司佥事】卢偀【字鸿士天门人顺治进士康熙初知商南县吴逆贼党陷城不屈死十 七年赠陕西按察司佥事赐祭葬赠廕一子】沈伦【字彜士天门人顺治进士康熙初知梧州府时梧 疆初辟伦多方招徕民渐安集未几六师讨尚贼伦筹兵食不累民革盐厰浮费以惠商後贼陷城不屈 死之】高登先【字于岸锺祥人少好理学事母至孝未葬流贼至守母柩弗去贼义而释之顺治中成 进士康熙初知浙江山阴县除耗羡捐杂徭尤加意造士县巨猾害民登先亷得之悉寘於法盗闻之不 敢入境十三年诸暨何克忠倡乱应耿逆守将征之不克登先单骑往谕立解散改知常熟县详请减苏 松浮粮擢知涿州州有水怪为害登先焚檄投水中怪遂絶】高华【锺祥诸生父久贾滇南絶无音问 华以母故不敢离比娶妻知妇能养即白其母往寻於是冒险阻冲瘴厉犯猛虎毒蛇之境屡濒于死凡 三年足迹几遍昼夜号哭无复人理梦神语其父在某猓夷山中觉後求之果得其父乃奉以归家贫身 课读妻纺绩以供饘粥父卒以天年终乡里咸称其纯孝云】杨佐国【字荆湖荆门人顺治进士累官 知商州吴逆贼党围城佐国竭力拒守贼退犹出没无常佐国巡历山谷多方擒捕境以安擢刑部员外 郎有贵家杀人同官多瞻狥佐国独持正尚书】 【魏象枢亟称之卒从其议出为南韶道副使招抚花山贼置花县再署按察使屡辨寃狱迁太仆少卿 卒官】朱载震【字悔人潜江人知石泉县有循声着东浦集力迢古作者】龚则敬【字舆德天门人 继母殁庐墓三年芝产於侧抚育弱弟备极谆笃】三国魏王粲【高平人以中原扰乱之荆州依刘表登楼作赋後归曹操卒其诔文有曰远放荆楚 在漳之湄盖寓当阳县也】沈约【字休文吴兴人为东阳太守迁侍中建昌侯卒於荆门今城西有沈 约墓铭曰时日不利不能归茔咸阳】唐孟浩然【襄阳人好节义隐居鹿门山年四十游京师被放还 山常往来荆门沮漳间陪张曲江游玉泉有诗今州南有孟子港】宋孙何【蔡州人以父镛知荆门军 遂居焉幼嗜学为文必本於经淳化三年举进士省闱及殿试俱第一官至知制诰有集四十卷弟仅咸 平初及弟端恪无竞笃於儒学官至给事中】张伯常【河南人隐居不仕移居郢州司马光范纯仁曾 巩俱有诗寄赠】吕大防【蓝田人哲宗时上官均等论其隳坏王安石役法贬秘书监分司南京居郢 州】侯仲良【河东人寓当阳顔其居曰时习仲良二程之甥师事程明道朱子称其学清白劲直】胡 安国【崇安人父渊寓迹荆湘间安国为蔡京所扼退居当阳之漳滨着有经筵正论春秋传武夷集资 治通监举要补遗行世諡文定从祀孔庙】何参【夷陵人博学孝义不求闻达隐居当阳】元赵吉甫 【蜀人徙居玉沙与许衡友善以文学着称】孔克学【曲阜人至圣三十五代孙元末荆州学正寓陀 潜间有集传世】胡兴第【江西人至正间侨寓京山筑室佛指山下子孙三世同居明正统六年输粟 运关中赈饥命旌其门曰尚义之门】

三国魏王粲【高平人以中原扰乱之荆州依刘表登楼作赋後归曹操卒其诔文有曰远放荆楚 在漳之湄盖寓当阳县也】沈约【字休文吴兴人为东阳太守迁侍中建昌侯卒於荆门今城西有沈 约墓铭曰时日不利不能归茔咸阳】唐孟浩然【襄阳人好节义隐居鹿门山年四十游京师被放还 山常往来荆门沮漳间陪张曲江游玉泉有诗今州南有孟子港】宋孙何【蔡州人以父镛知荆门军 遂居焉幼嗜学为文必本於经淳化三年举进士省闱及殿试俱第一官至知制诰有集四十卷弟仅咸 平初及弟端恪无竞笃於儒学官至给事中】张伯常【河南人隐居不仕移居郢州司马光范纯仁曾 巩俱有诗寄赠】吕大防【蓝田人哲宗时上官均等论其隳坏王安石役法贬秘书监分司南京居郢 州】侯仲良【河东人寓当阳顔其居曰时习仲良二程之甥师事程明道朱子称其学清白劲直】胡 安国【崇安人父渊寓迹荆湘间安国为蔡京所扼退居当阳之漳滨着有经筵正论春秋传武夷集资 治通监举要补遗行世諡文定从祀孔庙】何参【夷陵人博学孝义不求闻达隐居当阳】元赵吉甫 【蜀人徙居玉沙与许衡友善以文学着称】孔克学【曲阜人至圣三十五代孙元末荆州学正寓陀 潜间有集传世】胡兴第【江西人至正间侨寓京山筑室佛指山下子孙三世同居明正统六年输粟 运关中赈饥命旌其门曰尚义之门】

汉萧由【东汉兰陵人平帝时江夏太守平江贼成重等有功】侯霸【河南密人王莾初随宰县 界旷远滨带江湖亡命者多为寇盗霸按诛濠滑分捕山贼县中清静】董宣【陈留圉人江夏剧贼夏 喜等寇乱宣为太守到界移书曰朝廷以太守能擒奸贼故辱斯任今勒兵界首檄到幸恩自安之宜喜 等开惧即时降散】三国魏桓禺【谯郡人嘉平中江夏太守清俭有威惠】晋陶侃【鄱阳人为江夏 太守陈恢寇武昌侃出兵御之以运船为战监或言不可侃曰用官物讨官贼但须列上有本末耳於是 击恢所向必破凡有虏获皆分士卒身无私焉】南北朝宋宗慤【湼阳人文帝时随郡太守雍州蛮屡 寇慤败之又南新郡蛮帅田彦生率部曲叛屯据白杨山柳元景攻之未下慤师其所领先登衆军随之 羣蛮由是畏服】齐萧敷【南兰陵人随郡内史招怀远近士庶安之】梁夏侯亶【谯郡人天监八年 司州刺史领安陆太守甚有威惠边人悦服】西魏权景宣【天水显亲人大统末安州刺史梁定州刺 史李洪远初欵後叛景宣恶其怀贰?袭破之自是酋师慑服无敢叛者又别破梁陆法和羊亮於溳水 又遣别帅攻抜鲁山多造舟舰益张旗帜临江欲渡以惧梁人梁将王琳在湘州景宣遗书谕以祸福琳 遂举州欵附】周梁睿【安定乌氏人武帝时安州总管有惠政】于翼【洛阳人武帝时安州总管时 大旱溳水絶流翼遣主簿祷白兆山即日澍雨岁遂有年百姓感颂之】皇甫璠【安定三水人武帝时 随州刺史政存简惠百姓安之】隋元景山【洛阳人周末安州总管时桐柏山蛮为乱景山击平之高 祖受禅以景山为行军元帅陈将鲁达陈纪以兵守溳口景山击走之甑山沌阳二镇守将皆弃城遁大 着成名】李衍【辽东襄平人开皇中安州总管有惠政】辛彦之【陇西狄道人高祖时随州刺史於 时州牧多贡珍玩惟彦之贡祭物高祖善之谓朝臣曰人安得无学彦之所贡稽古之力也】唐韦思谦 【郑州阳城人高宗时应城令负殿不得进官吏部尚书高季辅曰余始得此一人岂以小疵弃大德耶 擢御史後为名臣】刘长卿【河间人大历间随州刺史以诗驰声】伊慎【兖州人德宗时李希烈反 慎率兵围安州希烈之甥刘戒虚以兵来援慎逆击於应山擒之示城下州开门降以功为安州刺史攻 随州战厉乡斩首五十级喻降李惠登拜安黄州节度使】李惠登【营州柳城人李希烈反属以兵二 千使屯随州惠登挈州以归即拜刺史州数被乱惠登视人所谓利者行之害者去之政清静居二十年 田亩辟户口日增人歌舞之於是节度使于頔状其绩诏加御史大夫升随为上州】令狐绪【宣州华 原人宣宗时随州刺史有佳政】李去惑【僖宗时随县令王仙芝攻城去惑坚守待援不至城陷死之 按旧志作李去感今依府志改正】五代梁刘玘【雍邱人贞明中守安州以城中闤闠栉比冬月井多 涸乃於城西北隅依石壁造水楼悬绠而汲以备不虞明年吴人围安陆汲道絶大得水楼之利】汉王 祚【随州刺史汉法辇牛革送京师制铠遇暑雨多腐坏祚请颁铠甲之式於诸州令裁之以输民甚便 之】周李琼【幽州人世宗时安州防御使治郡寛简民请立碑颂德诏中书舍人窦仪撰文赐之】宋 张齐贤【寃句人太宗时知安州真宗即位召拜兵部尚书同中书门下平章事】师颃【内黄人太宗 时知安州所至以简静为治】欧阳?【庐陵人真宗时随州推官大洪山奇峯寺有僧数百转运使疑 其有奸状令往按?审其无他僧赂以金不受即令僧转赈饥民多所全活】李孝基【赵郡人仁宗时 知随州所治虽剧然事来亟断甫日中庭已空矣或问其□曰无他省事耳】司马旦【夏县人知安州 治郡有大体所施设取於适理便事】范纯仁【吴县人英宗时通判安州力求民间利病而罢行之朞 月政化大行风俗改易至哲宗时为相复忤章惇落职知随州】滕元发【东阳人神宗时言新法之害黜知安州多善政】谢良佐【上蔡人微宗时应城令时胡安国以典书使者行部过之不敢间以他事 因介绍请以弟子礼见入见吏卒植立庭中如土木偶人肃然起敬遂禀学焉】陈规【安邱人靖康末 安陆令盗祝进等攻德安府守弃城遁父老请规摄守事规遣兵讨进连战败之建炎元年除知德安府 李孝义张世以步骑数万薄城阳称受诏招规规登城视其营垒曰此诈也亟为备半夜孝义兵围城大 战败之与羣盗杨进相持十八日进技穷以百人自卫濠上求和规出城与交臂语进感之折箭为誓而 去董平引衆窥城遣其党李居正黄进入城求犒规斩进授居正兵为前锋大破之】吴柔胜【宣州人 宁宗时知随州时再议和好戒开边隙旁塞之民事与北界相涉不问法轻重皆杀之郡民梁臯有马为 北人所盗追之急北人以矢拒臯臯亦发二矢毙其人北界以为言郡下七人於狱柔胜至立破械纵之 具始末报北界而己收土豪孟宗政扈再兴隶帐下後宗政再兴皆为名将筑随州及枣阳城招四方亡 命得千人立军曰忠勇营栅器械悉备】赵方【衡山人宁宗时知随州时南北初讲和旱蝗相仍方亲 走四方以祷一夕大雨蝗尽死岁大熟】元德格苏【高昌人至元中德安府逹噜噶齐土人蔡知府者 以衆叛德格苏率衆平之主将怒将屠其城德格苏请曰叛者蔡知府数人而己城中人何预焉盍诛其 党与而止母令滥及非?主将嘉其诚恳城遂得全德格苏旧作铁哥术达噜噶齐旧作达鲁花赤今改 正】明张寛【福建人洪武中知德安府兵燹之後署廨学校残毁寛修葺之下令州县招徕耕种子弟 可教者督以诵习在任七年去】汪灌【休宁人洪武初知云梦县创学劝农民久而慕之】杜智【芜 湖人洪武中知随州以催科考殿例当遣廷臣奏其治状诏乘传复任】诸葛平【阳朔人洪武间知应 城县廉能爱民均猺简赋吏服其威民安其惠】孙士良【永乐初知应山县政事简惠赋役以均未三 考人户增二千余口开垦荒田五十余顷】朱干【永乐初知应城县律己公正政勤而庶民怀吏戢秩 满陞知随州】陈嘉庆【颍上人永乐间知安陆县精敏有才节缩甲里赋均猺简乃酌画其法名曰便 民政畧徧谕闾阎俾民不为吏胥所欺】陈莘【广西人永乐间知随州咨访利病循行阡陌或微服与 野老谈使尽言布政事悉人情辟田四百余顷民受其利】范理【天台人正统时知德安府随州民田 为楚王护卫所占令犹输赋理奏悉还民岁再巡属邑省耕收廉疾苦部内大治】饶政【望江人正统 中德安府学教授庄重谨?教有成规虽祁寒盛暑不辍】吕禴【昆明人成化中知随州严明廉慎值 岁旱民饥禴素衣跣足祷雨发仓赈贫初夏民纳祗侯钱禴曰五谷未登钱必假贷於人者令还主候秋 赴纳】胡世宁【仁和人弘治中德安府推官时岐王初就籓从官骄世宁裁之他日复请湖田坚持不 与】黄巩【莆田人宏治中德安府推官诸所修举以正风俗作人材为先饬学宫表董孝子祠】周冲 【宜兴人正德时知应城县实心任事以道化民立上蔡祠建常平仓】李逢【丰城人嘉靖间知德安 府明敏刚毅务先教化?吏莠民悉置之法】徐元贞【繁昌人嘉靖时知德安府严毅仁恕下车辄令 曰农民力不能耕者告守为备耕具迁立学宫岁荒即募流民筑河堤民得活而水无患】吴哲【贵州 人嘉靖中知应城县有机略邑土城数圮哲延富民集讌邑庭议陶博之事皆欣然各任力所优注多寡 丈尺於籍中巳乃分地书姓名标识之民乐事劝功匝月而城成】潘渊【天台人嘉靖时知云梦县濬 史河口利塘及杨家河筑堤扞水云梦既享其利应城安陆俱无水患】唐可大【秦州人嘉靖中以德 安府通判摄云梦县事邑有天井湖寛四百余亩居民据为利可大廉得其实清核还官请置为学田以 给学宫瞻贫士】罗黄裳【高明人嘉靖中知云梦县逐积猾恤贫困当景藩就国及丧还经杨家河黄 裳威望素着又饶干用故奄竪慴服而民不扰】朱之臣【成都人万历中知德安府下车之日为文以誓神曰瞿塘灧澦臣之归路妄携一文浪飜舟覆为如水堂以延问字者名士多出其门】龎应宾【泸 州人万历中同知德安府事凡地方利害闾阎苦乐悉周知之人皆熟识见辄问疾苦若家人郡人以大 父称之】郑二阳【开封人天启中知德安府推官治狱多所平反岁大祲煮粥活人公余集郡子弟讲 学择知名为塾师应山杨涟死璫祸悬赃巨万为作募疏醵金词义悲壮观者泣下争输助焉】张绍登 【余干人崇祯间知应城县清廉耿介不畏强御流寇陷城绍登冠带端坐堂上贼将手擒之绍登奋拳 殴贼贼衆拥上遂被害赠太仆少卿】张国勲【黄陂人崇祯间应城训导流寇陷城骂贼死赠国子监 学正】蔡宗虞【四川人崇祯间知云梦县闻寇警凿濠增堞团练编户激奬义勇九年冬寇围城攻七 昼夜宗虞悉力堵御数擒贼将援至围遂解】谌吉臣【新建人崇祯间知云梦县闯贼?城吉臣被执 不屈遂遇害】王焘【崑山人崇祯中知随州时州数被寇储备俱无焘自誓必死州城?焘以州印付 其友陆彦冲自整衣冠投缳死谥忠愍彦冲扶其柩归崑山後彦冲亦殉国难】濮有容【分水人崇祯 中知平陆县流贼?城阖门十九人死难】徐世淳【嘉兴人崇祯间知随州流贼围城募士死守躬自 登陴拒战城?率乡兵卷战中数十创死其子肇梁及两妾臧获等死者二十余人事闻赠太仆卿谕祭 葬立庙州城】 本朝吴宗孟【宝丰人顺治进士知云梦县时令民间养官马宗孟捐俸代牧及请协济民困以苏县多 盗设法弭捕殆尽楚俗好鬼宗孟治县境内淫祠悉毁之】白彦良【武进人康熙进士知云梦县轸民 疾苦时里长最为民累彦良首除之】

周季梁【随大夫楚武王侵随使薳章求成焉随使少师董成王毁军而纳少师少师归请追楚师 季梁止之曰天方授楚楚之羸其诱我也君姑修政而亲兄弟之国庶免於难隋侯惧而修政楚不败 伐】鬬谷於菟【字子文生于?楚成王时代子元为令尹未明而立于庙日晦而归食自毁其家以纡 难三仕不喜三已不愠举子玉为令尹悉告以旧令尹之政孔子尝称之曰忠】鬬克黄【令尹子文孙 楚箴尹也楚灭若敖氏克黄使於齐还闻乱其人曰不可以入矣箴尹曰弃君之命独谁受之君天也天 可逃乎遂归复命而自拘于司败王思子文之治楚国也曰子文无後何以劝善使复其所改命曰生】 汉黄香【字文强安陆人年九岁失母思慕憔悴年十二太守刘护召署门下孝子甚见爱敬香博学能 文京师号曰天下无双江夏黄童初除郎中肃宗诏诣东观读所未尝见书後召诣安福殿言政事拜尚 书郎数陈得失累迁尚书令遂管枢机甚见亲重香祗劝物务忧公如家东平清河奏妖言卿重辽等所 连及且千人香科别据奏全活甚衆每郡国疑罪务必轻科又晓习边事均量军政皆得事宜在位多所 荐逹】周章【字次叔随人为郡功曹时窦宪封冠军侯就国章从太守行春到冠军太守欲谒之章进 谏不聼前拔佩刀絶马鞅乃止及宪被诛公卿以下多以交关得罪太守幸免以此重章举孝廉六迁为 五官中郎将永福元年代尹勤为司空家无余财诸子易衣而出并日而食】黄琼【字世英香子永建 中徵拜议郎迁尚书仆射初琼随父在台阁习见故事汲居职练达官曹争议朝堂莫能抗夺迁尚书令 元嘉元年为司空桓帝时欲褒崇大将军梁使二千石以上会议其礼胡广等咸称冀之勲德制度赏赉 宜比周公琼独建议比周公琼独建议比霍光邓禹朝廷从之冀以为恨为太尉冀所托辟召一无所用 举奏州郡素行贪污至死徙者十余人海内翕然望之寻五侯擅权自度刀不能匡乃称疾不起疾笃复 上疏直谏卒赠为车骑将军特諡曰忠侯】黄琬【字子琰琼孙少辩慧?为魏郡太守建和元年日食 太后诏问琼所食多少琼思其对而未知所况琬年七岁在旁曰何不言日食之余如月之初琼大惊即 以其言应诏後拜童子郎辞不就知名京师稍迁五官中郎将陈蕃深相敬待数与议事为权富二郎所 中伤?以朋党禁锢几二十年光和末徵拜议迁待制後又迁豫州牧董卓秉政徵为司徒迁太尉封阳 泉乡侯卓议迁都长安琬驳之坐免及徙西都转司隶校尉与王允同谋诛卓及卓将李催郭汜破长安 收琬下狱死】王伛【江夏人官江安令张昌构乱江夏士庶莫不从之惟伛与秀才吕蕤不从昌以三 宫位徵之伛蕤密将宗室北奔汝南投豫州刺史刘乔乡人期思令李权常安令吴凤孝廉吴畅纠合善 士得五百余家追随伛等不豫妖逆】李充【字宏度江夏人善楷书辟丞相王道椽转记室参军尝着 学箴深抑虚无之士为大着作郎於时典籍混乱充删除烦重以类相从分作四部甚有条贯累迁中书 侍郎卒官子顒亦有文义多所述作郡举孝廉从兄式以平隐着称善楷隶中兴初仕至侍中】南北朝 陈徐度【字孝节安陆人初从梁始兴内史萧介征诸山洞以骁勇闻侯景之乱陈武帝克广州平蔡路 养破李?仕计画多出於度景平封广德县侯梁敬帝时徐嗣徽等引齐寇济江度破之陈天嘉元年以 平王琳功封湘东郡公终官司空赠太尉諡忠肃】徐敬成【度子幼聪慧好读书机警善占对以识鉴 知名光大元年随吴明彻平华皎五年复随明彻北讨齐人皆城守弗敢出尅淮隂三阳盐城三郡仍进 尅鬰州进号壮武将军卒官安州刺史諡曰忠】唐樊兴【安州人从唐公平长安授左监军将军从秦 王积战功封营国公贞观六年陵州獠反上命讨之又从李靖击吐谷浑改封襄城郡公太宗征辽以兴 忠谨副房乔留守京师卒赠左武大将军洪州都督】许绍【字嗣宗安陆人元皇帝为安州总管绍儿 时与高宗同学相爱大业不任夷陵通守後王世充簒位以黔安武陵沣阳归国封安陆郡公击走萧铣 将杨道生擒铣将陈普环取铣荆门城制书褒美进谯国公卒於军贞观中赠荆门都督子围师有器干 硏涉艺文擢进士第龙朔中为左相坐子罪免官久之为?州刺史迁相州以寛治州人刻石颂美进户 部尚书卒赠幽州都督諡曰简】许钦寂【绍曾孙嗣封谯国公万岁通天元年辽人入寇诏为陇山军 讨击副使战崇州败为敌所禽方围安东胁令说属城未下者钦寂呼安东都护裴元珪曰贼朝夕当灭 幸谨守遂被害後赠蕲州刺史谥曰忠弟钦明以军功累迁凉州都督尝轻骑按部会突厥默啜兵奄至 被执见害兄弟死王事世称其忠】郝处俊【安陆人父相贵甑山县公处俊十岁而孤故吏归賵让不 受及长好学贞观中第进士袭父爵累迁吏部侍郎高丽叛诏处俊副李积讨之入敌境贼遽至处俊据 胡床不顾密遣精鋭击之贼却入拜东台侍郎转中书侍郎监修国史上元初帝观酺翔鸾阁时赤县与 太常音伎分东西明帝诏雍王贤主东周王显主西因以角胜处俊曰二王春秋少意操未定乃分朋造 党使相夸争胜负非所以导仁义示雍和也帝遽止帝多疾欲逊位武后处俊谏沮拜侍中罢为太子少 保武后虽忌之以其操履无玷不能害卒赠开府仪同三司荆州大都督孙象贤垂拱中为太子通事舍 人后素衔处俊因事诛之临刑极骂乃死】五代周郑建中【安陆人家饶赀好施舍遇亲故必周之每 大雨过辄载瓦代人补漏遇隆冬月蠲僦舍钱无莫】宋连舜宾【字辅之应山人少举毛诗不中遂归 养其父正不复仕家多赀悉舍以周乡里教其二子庶庠以学曰此吾赀也岁饥出谷万斛减价以粜及 卒远近往哭欧阳修曰连处士以一布衣终於家应山人至今思之其长老教子弟必以处士为法曰为 人如连公足矣】宋庠【字公序安陆人本名郊登第後改名举进士试礼部皆第一郭皇后废庠与御 史伏阁争论坐罚金密州豪王澥杀人 相陈尧佐右澥庠力争卒抵死宝元中以右谏议大夫参知政事儒雅练习故事後以检校大尉同平章事充枢密使封莒国公英宗即位改封郑国公以司空致仕卒 赠太尉諡元献帝为篆墓碑曰忠规德范之碑庠俭约不好声色读书至老不倦天资忠厚尝曰逆诈恃 明残人矜才吾终身弗为也】宋祁【字子京庠弟与兄庠同举进士礼部奏祁第一章献太后不欲以 弟先兄乃擢庠第一而寘祁第十累迁太常博士李照定新乐胡琼铸锺磬祁皆典之改龙图学士史馆 修撰修唐书景佑中诏求直言祁上奏主於强君威别邪正急先务皆切中时病唐书成迁左丞进工部 尚书卒遗奏请择宗室贤材进爵为王为匕鬯之主又自为志铭及治戒以授其子祁兄弟皆以文学显 而祁尤能文善议论後諡景文】连庶【字君锡舜宾子举进士调商水尉夀春令县大治以母老乞监 陈州税求归久之欧阳修祖无择言庶文学行义宜在台阁起之昆山县辞迁职方员外郎卒】连庠 【字元礼庶弟登科为都官郎中敏於政事号良吏庠始与庶在乡里时宋郊兄弟欧阳修皆依之及二 宋贵达不阿其志退居二十年守道好修非其人不交非其义秋毫不可污也】郑獬【字毅夫建中孙 少负俊材登进士第一知制诰英宗即位獬言陛下初临御宜诏内外许令尽言臣下进见乞虚心访以 得失帝嘉纳之神宗初拜翰林学士以不肯用新法为王安石所恶出知杭州徙青州方散青苗钱獬言 但见其害不忍民无罪而陷宪纲引疾祈闲提举鸿庆宫卒家贫子弱其柩藁殡僧屋十余年膝甫为安 州乃充葬】刘逵【字公路随州人进士高第累迁中书侍郎首劝徽宗碎元佑党碑寛上书邪籍之禁 凡蔡京所行悖礼虐民事稍稍澄正未满岁御史余深石公弼论逵专恣反覆罢知毫州】连万夫【应 山人补将仕郎建炎四年羣贼犯应山万夫率邑人保山砦贼不能犯寇浪子者以兵至围之三日卒破 砦贼知万夫勇敢有谋欲留为用万夫怒厉声骂贼为所害赠右承务郎】王登【字景宋德安人淳熙 四年进士调兴山主簿边事亟制置使吴渊具书币招登登至沙市椎牛洒酒得七千人竟立奇功於沮 河赵蔡为制置使握登手曰景宋一身胆惜相见晚也俾参宣抚司迁军器少监京西提点刑狱威声日 振】李庭芝【字祥甫应山人後徙随州复徙德安嘉熙末荆帅孟拱以庭芝权建始县期年民皆知战 守淳佑初举进士第辟幕中珙卒弃官归後主管两淮制置司事守扬州破李璮兵咸淳末元兵围扬遣 使招降庭芝悉诛之既而益王遣使召庭芝庭芝至泰州裨将以城降庭芝赴莲池水浅不得死被执至 扬遇害】边居谊【随州人初事李庭芝积战功至都统制咸淳十年以京湖制置帐前都统守新城居 谊善御下得士心凡战守之具治之皆有法元兵至沙阳居谊率舟师拒之吕文焕居谊故主将也以降 元招居谊不从又射榜檄入壁中居谊曰吾欲与参政语耳文焕闻之以为居谊降己也驰马至伏弩乱 发中文焕及马马仆几鈎得之衆挟文焕以他马奔越二日总制黄顺降其部曲欲缒城出居谊悉驱入 当门斩之文焕乃麾兵攻城居谊取家金尽散将士往来督战城破火发居谊拔剑自杀不殊赴火死丞 相巴延壮其勇购得其屍烬中观之事闻赠利州观察使立庙死所 巴延旧作伯顔今改正】元赵复 【字仁甫德安人元兵陷德安姚枢奉诏即军中求儒得复以归世祖在潜邸召问曰我欲取宋卿可导 之乎对曰宋吾父母国未有引他人以伐父母也世祖悦不强之仕杨惟中与姚枢议建太极书院请复 讲授其中复作传道国师友图着伊洛发挥及希贤録由是许衡郝经刘因皆得其书而尊信之北方知 有程朱之学自复始复为人乐易而耿介虽居燕不忘故土以江汉自号学者称之曰江汉先生】明王 兴福【随州人元至元中守徽州迁知杭州俱有善政洪武二年召还父老遮留擢吏部尚书】程本 【云梦人洪武初以人材授本学训导阻代府奉祀王多失政本直谏为王所杖几毙既失德上闻府僚 皆获罪独宥本升汝寜府同知】樊士信【应城人洪武进士兵部主事燕兵起士信往督淮饷简精鋭饬部伍谨斥堠军声大振北兵知淮不可渡乃取道徐州士信闻之疾驰至徐与程济等恊力邀击大败 北兵後北兵悉衆南下各路兵俱溃乘胜破徐士信死焉万历初诏褒死事诸臣立祠祀之】陈夀【随 州人洪武举人户部主事永乐时累迁工部侍郎时太子监国夀陈兵民困状又乘间言左右于恩泽者 多恐累明德太子深纳之後坐累系狱死仁宗立赠工部尚书諡敬肃】童寅【字以敬随州人永乐进 士官至江西按察使廉介勤恪卒官家无余赀】程春震【字时举云梦人成化进士授建昌知县以通 敏强干闻擢御史巡按大同广西皆有声以忤汪直左迁安岳知县邑大旱赈恤安集全活甚衆】徐珪 【字必信应城人弘治初为刑部吏时李广用事其党杨鹏监东厰颇专恣珪手疏千言乞革东厰下诏 狱踰年广败陈凤梧以为言授桐郷丞加知州服俸】陈金【字汝砺应城人成化进士知婺源县有异 政历官右副都御史巡抚云南孟养与孟密构兵金遣官抚之其酋罢兵修贡正德初擢右都御史总督 两广军务平马坪洛容獞乱江西盗起以金总制南畿浙江福建广东湖广军务累破剧贼加少保入掌 都察院事致仕金虚心好善刚果有为志在立功不问家事】陈才杰【应山人性孝友正德七年刘六 等寇应山才杰领民赴战死之】安大峞【云梦人冲澹不乐仕进博学好古兼精纬候正德末年夜占 异之曰帝星明於江汉其应在安陆州踰年世宗果从兴邸入继年九十四卧病犹倚牀披览不辍子孙 劝止之曰吾以书药疾也学者称为曲湖先生】顔木【字惟?应山人正德进士居都下与黄冈王廷 栋称楚两杰知许州改知毫州坐中阳免性嗜书善研究文思精劲归益淬厉名节居马坪二十余年吟 诵不辍学者翕然宗之】傅凤翔【字德辉应山人嘉靖进士知上蔡县拜御史按江西浙江卓有风采 累官兵部右侍郎以通敏称】高翀【字允升安陆人嘉靖进士累官右副都御史巡抚贵州平苗乱诛 叛卒李昂】刘鹏【字南夫安陆人嘉靖间夀藩军尉横扰市民郡守抑之王疏劾守诏廷尉讯鹏佐守 对簿守事白左迁就见其庐鹏不见守叹服久之】吴一魁【安陆人父道东以诬论辟一魁年十二徒 跣赴京师值肃宗郊事伏道旁陈寃状帝嘉其孝宥其父赐帛驰驿归里】周珫【字润夫应城人嘉靖 进士知永嘉县入为吏科给事中刚正不挠世宗南巡疏击权贵廷杖谪典史起知婺源县累迁兵部右 侍郎病免】李幼滋【字元树应城人嘉靖进士授行人改吏科给事中以拂权贵意谪邵武县丞移安 庆推官累官工部尚书以治河功加太子少保性端严不轻假人嚬笑涖官持法居乡以秉礼称】杨芷 【字次泉安陆人嘉靖进士知吴江县平毛葫芦之乱擢工部主事累迁江西布政使告归尝谓其诸子 曰我观子弟之不肖者只是未尝读书学力既到俗气自消人以为名言】陈德润【字玉甫应城人温 雅端方勤学励行为诸生邑令卢湘延以训子久之湘子归贵阳而湘以事被系在狱潜以二箧寄德润 所人无知者湘暴卒越二年其子自贵阳来迎柩德润呼至家持箧付之曰令君寄也封识如故具子请 剖物以谢不受】刘伯燮【字元甫安陆人隆庆进士授户部主事改工科给事中遇事敢言弹劾不避 权要督学滇南操执清慎累官广东按察使以母老不赴】陈榘【字公方应城人隆庆进士性严正明 治体涖官廉能以户部尚书卒官赠少保】李谘【字荩伯应山人以贡入太学知平武县多善政奔丧 归邑人立石颂之居乡循礼乡人称为和节先生】邹观光【字孚如云梦人万历进士为吏部郎公平 廉正门无私谒性孝友丁父忧庐墓三年藏书数千卷於学宫作序记之俾士就读建尚行书院讲学学 者多从之与吉安邹元标齐名时称二邹先生官至太仆卿】何宗彦【字君美随州人万历进士累官 詹事迁礼部侍郎屡疏请东宫讲学皇孙就传宗彦清修有素遇事侃侃时望甚隆旋乞假去光宗立即 家拜礼部尚书兼东阁大学士还朝屡加少师兼吏部侍郎卒赠太傅諡曰毅】杨绍中【字长源云梦人万历进士知余干县累迁为贵州监军副使以计擒叛苗擢云南布政使致仕归】杨涟【字文儒应 山人万历进士知常熟县擢兵科给事中光宗不豫郑贵妃据乾清宫帝趣礼部封贵妃为皇太后涟与 左光斗昌言於朝共诘责邹养性令贵妃移慈宁宫涟遂劾崔文昇用药无状请推问且言贵妃封号尤 乖典常请亟寝前命疏上逐文昇停封太后命光宗晏驾诸大臣虑皇长子势孤欲共托之李选侍涟曰 天子岂可托妇人且选侍岂可托幼主者遂趣诸大臣趋乾清宫奉驾至文华殿中官欲夺还涟诃之奉 驾入慈庆宫是时李选侍居乾清涟抗疏论之选侍遂移宫天啓二年擢太常少唧进左副都御史魏忠 贤用事涟劾忠贤二十四大罪遂削籍寻逮下诏狱酷法拷讯於夜中毙之产入官不及千金母妻止宿 谯楼二子至乞食以养徵赃令急乡人竞出赀助之下至卖菜佣亦为输助其节义感人如此崇祯初赠 太子太保諡忠烈兄清诸生时同连读书山中慕里中二宋二连人亦以宋连目之清以贡历官金华同 知涟被璫祸罢官家居事雪复同知衢州府致仕】王瑊【字崑璧应城人万历进士历官甘肃巡抚入 为兵部侍郎时魏忠贤专横瑊独不为礼拂衣归流寇陷城瑊率家人扞御力不支被害 本朝乾隆四 十一年 赐諡节愍】饶可久【字甄宁应城人事母徐氏以孝闻崇祯初知大兴县以疏改三朝要 典谪光禄寺典簿阉党除累迁知府守制归流贼簿城可久率衆坚守及城陷命妻程氏曰臣宜忠妇宜 节吾以分死汝辈各早为计其妻及女遂缢死可久被执贼强使拜骂曰头可断膝不可屈贼怒刃之 本朝乾隆四十一年 赐諡节愍】袁啓观【字君白云梦诸生流贼至啓观立寨自守贼执之去不 屈遇害 本朝乾隆四十一年 予入忠义祠】喻於义【随州贡生流贼陷城於义以母老不能出 城遇贼跪求母命遂被杀母守尸痛哭贼感动遂释其母】刘申锡【随州举人崇祯中预养死士百人 及贼陷城倡义图复兵败为贼将白旺所杀百人皆战死 本朝乾隆四十一年 予入忠义祠】廖 应元【字乾初安陆诸生流寇至乡民皆结寨自保贼将白旺连陷数寨应元益坚守为奸人执送骂贼 而死 本朝乾隆四十一年 予入忠义祠】黄在中【字畅美云梦诸生少嗜学事母以孝闻崇祯 末授徒应城时母年八十余丧明寇至在中负母逃为贼所得贼刃其母在中抱母屍且哭且骂贼怒亦 杀之】赵士选【随州人崇祯时流寇至士选同父避难峯峩寨父病行迟未至寨被执士选求以身代 贼遂释其父而执士选至黄州适其家耕牛亦被掠在营牛见士选垂泪士选亦泣贼怜而并释之】李 储元【字敏真云梦人笃於孝友母疾尝药饵浣厠牏晨夕不懈母卒哀毁骨立流寇炽储元聚族立砦 贼诱砦长尽携男妇入城储元坚守拒之竟免於难】寇可教【字图云应城人累官工部郎中李自成 陷京师骂贼死同县徐晤可官锦衣百户亦殉国难 本朝乾隆四十一年 赐諡节愍】范纯仁 【字建侯应城人流贼陷城父被执纯元号泣曰吾宁就戮无伤吾父贼并杀之】柳宗旦【字鼎极云 梦诸生教授里塾以资给诸弟岁饥设粥赈流民流贼陷城欲官之宗旦大骂贼怒斧其首死妻刘氏亦 以节终同县朱善昌左璞皆不屈於贼死宗旦与善昌璞俱于本朝乾隆四十一年 予入忠义祠】 李联元【云梦人居曲水湖离城三里许流寇夜袭城遇其地聨元恐城中不知率族衆太呼声闻城内 贼怒擒杀之 本朝乾隆四十一年 予入忠义祠】施尔奇【字简之云梦诸生流寇犯其里仗挺 拒之被害其妻刘氏与女同往救俱死同县柳列奎亦以拒贼见杀 本朝乾隆四十一年予入忠义 祠】张用晦【云梦诸生流寇陷白云寨义兵恢复用晦起兵应之战败不屈死】 【本朝乾隆四十一年予入忠义祠】本朝杨之易【字元仲涟子方涟被逮欲赴阙上书请以身代涟力止之 本朝累官知松江府兼海防 同知孔贼据南滙之易讨平之提督吴胜北叛之易骂贼遇害事 闻赠江南按察副使】

汉马武【南阳湖阳人少时避讐客居江夏王莾末竟陵西阳三老起兵於郡界武往从之後从世 祖击贼拜捕虏将军封阳虚侯】戴良【汝南慎阳人再辟司空府弥年不到州郡迫之乃将妻子逃入 江夏山中优游不仕以夀终】岑晊【南阳棘阳人罹党锢之祸李固杜乔诛晊逃窜终於江夏山中】 唐李白【蜀人游安州娶许氏女读书白兆山之麓题其石曰桃花岩】宋欧阳修【庐陵人从父华为 随州推官修少孤因寓於随】


汉萧育【兰陵人哀帝时南郡江中多盗贼拜育为太守育威信素着至南郡盗贼解散】刘昆 【陈留东昏人光武帝时为江陵令县连年火灾昆辄向火叩头多能降雨止风】法雄【扶风郿人元 初中迁南郡太守断狱省少户口增益】马融【扶风茂陵人桓帝时为南郡太守教养诸生常以千 数】三国汉张飞【涿州人曹操入荆州昭烈帝奔江南操追之及于当阳之长坂帝使飞将二十骑拒 後飞据木断桥敌皆无敢迎之者帝既定江南以飞为宜都太守後转任南郡】廖化【襄阳人为关忠 义主簿关败属吴思归昭烈帝乃诈死因擕带老母西行遇帝於秭归帝以为宜都太守】吴陆逊【吴 郡吴人孙权时领宜都太守荆州士人新还仕进或未得所逊上疏乞普加抽擢权纳其言以破蜀汉功 拜辅国将军领荆州牧改封江陵侯】朱然【丹阳故彰人孙权假然节镇江陵魏遣曹真等来攻固守 六月不能克由是然名震敌国封当阳侯子绩袭业拜平魏将军乐乡督魏王昶率衆攻江陵城不克而 退绩追昶及于纪南】雷谭【领宜都太守政令严肃威镇境外】虞忠【会稽余姚人为宜都太守晋 伐吴与陆晏陆景坚守不下城溃被害】晋罗含【桂阳耒阳人为荆州主簿桓温临州补征西户曹参 军温尝使含诣江夏太守谢尚有所检劾含还温问所劾事含曰公谓尚何如人温曰胜我含曰岂有胜 公而行非耶故一无所问转州别驾後迁宜都太守】桓冲【谯国龙亢人孝武帝时为荆州刺史移镇 上明使其兄子石?伐符坚襄阳太守阎震擒之又使朱绰讨平坚将郝贵降魏与上庸新城三郡率于 江陵兄子石民监荆州军事西中郎将荆州刺史符坚既破子丕僭号石民遣将斩之後讨丁零翟辽桓 乞汚黄淮以前後功进左将军】罗企生【豫章人殷仲堪镇江陵桓元攻之仲堪以企生为谘议参军 仲堪走元至荆州荆州人士无不诣者企生独不往而营理仲堪家曰我是殷侯吏何面目复就桓求活 元即收企生问何言曰乞一弟以养老母许之又谓曰吾相遇厚何以见负对曰使君既兴晋阳之甲军 次寻阳并奉王命各还所镇口血未乾而生奸计力劣不能剪除凶逆恨死晚也元遂害之先是元以羔 裘遗企生母胡氏及企生遇害母即日焚裘】刘道规【彭城人宋武帝少弟义熙中为荆州刺史卢循 党荀林宼江陵桓谦亦自蜀来宼道规乃会将士告曰欲去者不禁因夜开城门衆咸惮服莫有去者于 是率衆斩谦遣谘议刘遵追荀林斩之巴陵初江陵士庶皆与谦书言城中虚实道规一皆焚烧衆乃大 安】南北朝宋刘义庆【道规嗣子封临川王元嘉九年为荆州刺史始至及去镇迎送物并不受州统 内官长亲老不随在官舍者一年聼五吏饷家在州八年为西土所安】刘义季【武帝少子封衡阳王 元嘉十六年为荆州刺史先是师旅应接府库空虚义季蓄财节用数年复充二十一年徵为征北大将 军发州之日帷张器服诸应随刺史者悉留之】朱修之【义阳平氏人孝武时为荆州刺史修之立身 清约百城贶赠一无所受惟以蛮人宜存抚纳有饷皆受得辄与佐吏睹之未尝入已去镇之日计在州 以来燃油及利牛马食官糓草以私钱六十万偿之】齐萧嶷【高帝子宋末为镇西将军都督荆州刺 史省停府州仪迎物遣免士庶相告讦坐执役三千余人见囚五岁刑以下不连台者皆原遣以市税重 多所寛假建元元年赦诏未至嶷先下令蠲除部内昇明以前逋欠】庾荜【新野人明帝时再为荆州 别驾清身率下杜絶请托妻子不免饥寒帝手敕褒美】齐萧秀【武帝弟封安成郡王天监七年迁荆 州刺史立学校招隐逸是岁魏悬瓠城人反司州刺史马仙?籖荆州求应赴秀曰待敕非应急也即遣 兵赴之阻水暴长败田以谷三万斛赡之散遣贫老单丁吏百余人百姓甚悦荆州尝苦旱咸欲徙市开 渠秀乃责躬亲祈楚望俄而甘雨即降遂获有年秀弟恢封鄱阳郡王为荆州刺史尝谓长史萧琛曰汉 时王侯藩屏而己视事亲民自有其职今之王侯不守藩国尝佐天子临民清白其优乎坐者咸服】萧 憺【武帝弟齐和帝时率雍州将吏谕降萧璝诏以为都督荆州刺史梁天监元年加安西将军封始兴 郡王广开屯田减省力役存问兵死之家辞讼皆决于俄顷曾无留事六年州大水江溢堤坏憺亲率将 吏冒雨筑之邴州南岸数百家水长惊走登屋缘树憺募人救之一口赏一万州人乃免又分遣诸郡遭 水死者给棺槥失田者与种粮是岁嘉禾生於州界】韦叡【京兆杜陵人天监七年为南郡太守司州 刺史马仙?自北还军为魏人所蹑三关扰动诏叡督衆军援焉叡至安陆魏人乃退】孔休源【会稽 山隂人武帝时为晋安王长史南郡太守行荆州府事帝敕王曰孔休源人伦仪表汝年尚幼当每事师之寻始兴王憺代镇荆州复为憺府长史太守行府事如故在州累年平心决断请托弗行】范缜【南 乡舞阴人为宜都太守性不信鬼神时夷陵有伍相庙汉三神庙缜下教断不祠】乐子云【南阳淯阳 人家居江陵承圣末为江陵令魏克江陵衆奔散呼子云子云曰不如守以死节遂仆地卒于马蹄之 下】西魏长孙俭【河南洛阳人文帝时授荆州刺史所部郑县令泉璨为民所讼推之获实俭即大集 僚属谓曰此由刺史教诲不明信不被物非泉璨之罪遂于聼事前肉袒自罚舍璨不问于是属城肃励 莫敢犯法】陈陆子隆【吴郡人文帝时迁都督荆州刺史荆州新置居公安城池未固子陆修立城郭 绥集夷夏号为称职】周崔士谦【博陵安平人天和中授江陵总管荆州刺史外御强敌内抚军人风 化大行号称良牧卒于州阖境痛惜之立祠堂四时享祭】隋乞伏慧【鲜卑人高祖时为荆州总管其 俗轻剽慧躬行朴素以矫之风化大洽】韦世唐【京兆杜陵人高祖时拜荆州总管为政简静百姓爱 悦】逹奚长孺【代人南祖时转荆州总管三十六州诸军事】杨汪【弘农华阴人高祖时历荆州刺 史聼政之暇必延生徒讲授】唐李靖【京兆三原人萧铣据江陵武德四年靖率轻兵五千破之入其 都号令静严军无私焉或请靖籍铣将拒战者家赀以赏军靖止不籍由是江汉列城争下以功封永康 县公检校荆州刺史】李孝恭【唐高祖从子武德四年平萧铣迁荆州大总管置屯田立铜冶百姓利 之弟瓌代为荆州都督政务清静岭外酋豪皆如约不敢为乱】苏良嗣【京兆武功人高宗时迁荆州 长史帝遣宦者采怪竹江南所过纵暴至荆良嗣囚之上书言状帝下诏慰奬取竹弃之】杨元琰【阌 乡人武后时为荆州长史迁州刺史咸有风绩】张柬之【襄阳人武后时为荆州长史狄仁杰以宰相 才荐之】李暠【陇西成纪人武后时为枝江丞张柬之称为帝宗千里驹】韦虚心【京兆万年人景 龙中为荆州长史有乡豪负势干法虚心籍其赀入之官】韩朝宗【京兆长安人明皇时迁荆州长史 喜识拔後进李白有与韩荆州书】张九龄【韶州曲江人开元末贬荆州长史以直道黜不戚戚婴望 惟文史自娱】吕諲【河中河东人肃宗时拜荆州长史建请荆州置南都诏可于是更号江陵府以諲 为尹置永平军万人遏吴蜀之冲以湖南之岳谭郴道卲连黔中之涪凡七州隶其道諲为治不急於细 务决大事刚果不挠号令明赋歛均一故阖境无盗贼民歌咏之】元结【河南人肃宗时以水部员外 郎佐荆南节度使吕諲府甚有声绩】卢景亮【幽州范阳人张延赏节度荆南表为枝江尉掌书记】 韩愈【邓州南阳人贞元末为江陵法曹参军】裴潾【河南闻喜人力谏宪宗饵方士金丹贬江陵 令】王潜【相州安阳人穆宗时节度荆南疏吏恶榜之闾里杀尤纵者分射三等课士习之不能者罢 故无冗军】杜悰【京兆万年人咸通十四年为荆南节度使秦匡谋讨蛮兵败奔悰悰劾其不能伏节 诏斩匡谋】五代南平梁延嗣【京兆长安人少事高季兴充衙门马步都指挥使劝继仲纳土于宋】 宋卢怀忠【河间人太祖将出师遣怀忠使荆南还奏即以为前军步军都监荆湖平判四方舘事知江 陵府四年伐蜀以供亿之劳充客省使】郭贽【襄邑人太宗时知荆州府俗尚淫祀属久旱盛陈祷雨 之具贽始至命悉彻去投之江不数日大雨】陈恕【南昌人太宗时知江陵府大发羣吏奸赃郡内愓 息】雷有终【卲阳人淳化中知江陵府西征李顺命为峡路随军转运使同知兵马事调发规画皆有 节制】张逊【高唐人李顺乱命为右骁卫大将军知江陵府峡路漕卒二千人聚江陵或告其谋变以 应蜀议尽诛之逊止捕斩首恶余党亲加抚慰太祖嘉之】张齐贤【寃句人太宗时知荆南府敏于吏 道庭无滞讼】邵日华【桂阳人太宗时通判荆南赐绯鱼】嵇适【宋城人为石首主簿民有父子坐 重繋府?按之适抵其父而子获免父死假人言曰主簿仁人也行且生贤子明年生頴为翰林学士】 宋太初【晋城人咸平初知江陵府蛮寇扰动太初以便宜制遏诏奬之】王子融【益都人真宗时知 荆南府盗张海纵掠襄邓至荆门子融閲州兵将迎击之贼引去】马亮【合肥人真宗时再知江陵府 有智畧敏于政事】徐的【建安人摄江陵府事城中多恶少年?为盗辄夜纵火一夜十数发的籍其 姓名使相保任曰尔辈递相察不然皆尔罪也火遂息太子洗马欧阳景猾横不法的发其奸窜之岭 外】李若谷【徐州丰人天圣中知荆南士族元甲恃廕屡犯法若谷杖之王蒙正为驻泊都监挟太后 姻横肆若谷绳以法监司右蒙正奏徙若谷潭州】王质【单父人为荆湖北路转运使尝摄江陵府或 诉民约婚後期民言贫无资以办质问其费出私钱与之吏补盗人衣者盗叩头曰廹饥寒至此质命取 衣衣之遣去】鲜于侁【阆州人为江陵右司理参军唐介称其名于上官交章论荐侁盛言左参军李 景阳枝江令高汝士之美乞移与之介益以为贤】余良肱【分宁人调荆南司理参军属县捕杀人者 自诬服良肱验屍与刃疑之请自捕逮未几更获真杀人者民失财物逾十万逮平民数十人方暑搒掠 号呼或有附吏耳语良肱亟捕之赃尽得】张颉【桃源人为江陵推官岁旱饥朝廷遣使安抚颉条献 十事活数万人】魏瓘【知荆南府时下溪州蛮彭士义叛将发兵讨除瓘条上三策以招徕为上守御 为下攻取为失不报後卒如瓘议】谢麟【瓯宁人调石首令县苦江水为患驎叠石障之人得安堵号 谢公堤】王回【仙游人调松滋令荆沔俗用人祭鬼回捕治甚严其风遂革】杨时【将乐人张舜民 在谏垣荐为荆州教授】程千秋【河南人徽宗时知公安县时羣盗起千秋率民御之岳卾鼎澧皆赖 以安】解潜【绍兴元年知荆南府奏辟宗纲樊宾措置屯田其後荆州军食仰给省县官之半焉】王 彦【上党人绍兴五年知荆南府充归峡荆门公安军安抚使自蜀买牛千七百头授官兵耕营田八百 五十顷分给将士有差】薛弼【永嘉人高宗时知荆南府剧盗伍俊既降复叛弼诱至斩之】范如圭 【建阳人高宗时通判荆南府荆南旧户口数十万寇乱後时蠲口钱百未还一二议者希秦桧意遽增 之积逋数十万如圭白帅悉奏蠲之】刘琦【德顺军人高宗时知荆南府凡六年军民安之江陵县东 黄潭涨溢琦命塞之斥膏腴田数十亩流民自占者几千户】李道【相州人高宗时以所部戌荆南府 代刘琦为御前诸军统制金将刘士萼屯光化境道掩击焚其舟萼遁去】滕琛【高宗时知松滋县迁 县治建庙学为政有方民怀其惠】赵雄【资州人孝宗时知江陵府请城江陵城成而民不扰】张拭 【棉竹人孝宗时知江陵府安抚本路一日去贪吏十四人湖北多盗栻首劾大吏纵贼捕斩奸民之舍 贼者令其党相捕告以除罪羣贼皆遁郡濒边屯礼遇诸将加恤士伍勉以忠义衆咸感奋并淮奸民出 塞为盗捕得数人中有北方亡奴栻曰无使疆塲之事其曲在我命斩盗以狥而缚其亡奴归之北劾信 阳守刘大辨虚增所招流民之数请论其罪章累上大辨易他郡栻遂求去】张孝祥【乌江人孝宗时 知荆南湖北路安抚使筑寸金堤以息水患置万盈仓以储漕运】刘甲【龙游人孝宗时知江陵府湖 北安抚使甲谓荆州为吴蜀脊高保融分江流瀦之为北海太祖令史去之盖保江陵之要害因遗趾浚 筑亘四十里】辛弃疾【历城人慷慨有大畧孝宗时知江陵府兼湖北安抚光宗时复知江陵府】刘 宰【金坛人绍兴中调江陵尉岁旱赈荒邑境多所全活禁絶巫风妖术令改业为农缘事出郊与吏卒 同疏食饮水去官惟筐藏主簿赵师秀倡和诗而已】袁枢【建安人宁宗时知江陵府江陵岁为臣浸 枢为室庐徙民居之种木数万以为扞蔽】吴猎【醴陵人宁宗时江陵告饥除猎荆湖北路安抚知江 陵府请出大农十万緍以赈饥遣人招商分籴为平粜计金攻襄阳荆为重镇乃修成高民三海筑八匮 上下分注之水势四合可限戎焉金人围襄阳德安再侵竟陵猎遣卒分援又调大兵及忠义保捷分道 夹击金人遂去德安襄阳之围皆解吴曦反猎请以王大才彭辂任西事仍分兵抗均房诸险漕粟归峡 以待王师】李大性【四会人宁宗时知江陵充荆湖置制使江陵当用兵後饥馑疾疫相继大性首议 赈贷凡三十八万缗有奇蠲放虚羡十有四万五千缗流移复业者皆奏免征榷劾毁两路戎司冒受副 身凡三千四百九十有七道左选一清江陵钱重楮轻民持资入市有终日不得一钱者大性奏依襄郢 例通用铁钱于是泉货流通民始复业】宇文绍节【广都人宁宗时除湖北京西宣抚使知江陵府统 制官高悦在戍所肆为杀掠绍节至帐前收其部曲俄有诉悦纵所部为寇者绍节杖杀之】张洽【清 江人嘉定中授松滋尉湖右经界不正洽请行推排法令民自寔其土地疆界产业之数投于匮乃筹核 而次第之吏奸无所匿後十余年讼者犹援以为证】赵方【衡山人权江陵府增修三海八匮以壮形 势进秘阁修撰知江陵府主管湖北安抚司使兼权荆湖制置使时金偪于兵计必南徙方筑堡荆门东 西两山上增戌以遏其冲】杨大异【醴陵人为远安尉邑有峒寇扰民积年弗获檄大异往治大异以 一仆负告身自随肩舆入贼峒传呼尉至贼露刃成列以待徐谕以祸福皆伏地叩头愿自新乃留告身 为质偕其巨魁数辈出降】刘愚【龙游人调江陵府教授早晚为诸生讲论同僚相率以聼秩满贫不 能归】吴渊【宣州人理宗时知江陵府兼夔路策应大使调兵二万往援川蜀其後力战于白河沮河 玉泉】孟珙【枣阳人理宗时为镇北军都统制元攻江陵围急诏先遣张顺渡江珙以全师继之破砦 二十有四还民二万嘉熙元年封隋县男兼知江陵府京西湖北安抚副使诏珙收复襄阳指授方畧发 兵深入所至以捷闻四年进封子後复自夔帅知江陵府以城东无隘可守修复内隘十有一别作十隘 于外障沮漳之水而东之俾遶城北入汉三海遂通为一随其高下为匮蓄泄三百里间土木之工百七 十万民不知役俊率于江陵】邹永年【知松滋县政令清肃道不拾遗吏民畏而爱之】汪立信【六 安人埋宗时辟荆湖置制使干办制置赵葵为马光祖所诬立信力争不得投劾去後为荆湖安抚制置 知江陵府襄阳被围急立信上疏请益安陆府屯兵凡边戍皆不宜抽减移书责贾似道似道终斥之】 杨霆【醴陵人知监利县立决疑狱辟荆湖制置干官帅吕文德常试以兵事口占授吏顷刻或案文德 惊服即荐除通判江陵府庶务丛集霆随事裁决处之泰然暇日诣郡庠与诸生讲学又取隶官间田增 益廪稍选民之强壮者农隙训练之亲閲试行赏激励皆获其用】司马梦求【叙州人咸淳末调江陵 沙市监镇沙市距城十五里恃水为防德佑元年湖水涸元兵横遏中道乘南风纵火都统程文亮逆战 降梦求朝服望阙再拜自经死】孟纪【德佑时为都统元兵破沙市城死之】元许楫【忻州人元时 廉希宪镇江陵以楫为左右司员外郎荆南父老以金帛求见楫曰汝等已为大元民矣今置吏以抚字 汝辈奚用金帛以求见】胡祗适【武安人至元中为荆湖北道宣尉副使有佃民欣田主谋为不轨祗 遹察其寃坐告者】畅师文【南阳人至元三十一年为山南道肃政廉访使松滋枝江岁发民防水往 返数百里师文悉罢其役驸马家人怙势不法师文治其甚恶者流之】毛好义【成宗时知公安政事 严明令行禁止】萨题勒密什【大德间知石首县劝民力穑建学造士开水道以疏江流筑堤护之 萨题勒密什译见前】王都中【福宁州人武宗时为荆湖北道宣尉副使适岁大侵躬履山谷拯饥民 赖全活者数十万】毕逊【知远安县清廉爱民後人建祠祀之】卜天璋【洛阳人天历二年蜀兵起 荆楚大震拜山南道廉访使厉风纪清吏治州郡肃然时糓价顿涌乃下令勿损糓价聼民自便于是舟 中争集米价顿减】朱显文【知公安县恪守清节後罹兵变饥馑一家沦丧而洁身守义终不以利禄 动心】布琳尼敦【累官至山南亷访使治中兴每按部威惠翕然至正十二年寇侵中兴射之多死贼稍退明日复拥衆来袭东门与战被执不屈而死 布琳尼敦旧作卜理牙敦今改正】尚都【元末为 中兴路判官寇杀主将布琳尼敦尚都出击之既而东门失守反闘力屈贼执之使降尚都大骂贼怒刳 腹刲肉而死 布琳尼敦译见前】明周政【洪武初知荆州府招集流亡修治学校政声远闻】陈献 【铜梁人洪武中知监利县有司造官楮民病之献奏减太半】陈方直【应城人洪武初任石首教谕 具知人监于弟子中许杨溥有公辅器後果为名相】王满【汝宁人洪武二十二年知枝江县复设县 治造廨舍兴学校劳绩懋着】刁鹏【祥符人永乐中知荆州府在任九年门无私谒囊无赢帛凡有设 施皆有条理】范理【天台人宣德中知江陵县民累逋租十四万上官徵之急不能偿时将率垦田立 户号曰畸零不供役理定其等谕令各出雇役米因以偿租逋毕完县当孔道理为治清肃权贵过者无 敢渔一钱】马祥【汲县人正统初知石首县公平仁恕吏畏民怀】张嵓【上虞人正统中知荆州府 果于有为事苟利民不恤丛怨毅然为之秩二满民乞留诏增二秩再任】张恺【宁波人正统中知江 陵县兴学校建公署革弊厘奸吏民畏服】俞雍【武进人正统中知公安县清介有志节自奉甚约而 爱民甚挚定徭赋之则区画详尽除道成梁百废具举尤慎于用刑民感其慈惠】钱昕【苏州人天顺 中知荆州府江陵潜江水溢昕筑黄潭堤扞之长亘几百里暇即课诸生讲学所成就多知名士】石敏 中【江津人成化中知松滋县岁饥发赈江涨增筑堤防会郧襄盗起军供旁午敏中措置有方民不告 病】赵麟【贵池人弘治七年知远安县尝令民以轮粟赎刑比九年积粟九万石後岁歉赖存活者甚 衆】杨德修【长寿人弘治中为松滋训导训廸有方寒暑课业不辍】边贡【历城人正德初知荆州 府廉静自守事集而民不扰政寛而下不欺】蒋瑶【归安人正德中知荆州府公明廉介士民畏服闻 母丧即日就道荆民怀其德立祠祀之】姚隆【嘉定人正德中知荆州府七年民安事集以忤当路免 民老幼遮道泣送後立祠祀之与刘永蒋瑶称三贤守】邵经邦【仁和人嘉靖初以工部主事榷税荆 州府甫三月税额已满遂启关任民商出入远近称之】李阳元【大理人嘉靖中知荆州府旧堤圮七 州县皆患水治之无成绩阳元任之再期而成及忧归一府皆垂涕远送立祠祀焉】牛恺【六安人嘉 靖间知石首县聼讼明断承天府营献陵恺供役区画尽善邑人赖之】李纯朴【定远人嘉靖间以御 史谪知监利县甃砖城建大观书院】赵贤【汝阳人嘉靖末知荆州府大水民饥徧行村落计口给赈 已而筑堤扞水疏渠溉田民深德之大盗杨胜德黄中等为乱贤单车诣胜德垒谕降之中等相率归 附】周宗武【临川人隆庆中知宜都县毁淫祠神像改建正心书院】苏大成【宁都人万历初知远 安县置义仓以备饥馑诸不便民者辄与蠲罢断狱无寃】朱正色【南和人万历中知江陵县始治县 即力行条鞭法凡赋税不便民者尽蠲之时起复张居正中官賫诏至从人甚衆正色令吏籍其名谓之 曰若已悉载我籍有鱼肉百姓者即疏尔罪诸恶悚栗而退】杨云才【临桂人万历间知公安县狱讼 不用勾摄质民于庭数言立决清丈田粮单骑郊行屡亩定税着为令甲尝置釡数十于庭村民入城输 纳不覔逆旅炊食已即返故民诣县如归】孙自强【高淳人万历间知远安县有大盗结连川湖互为 窟穴自强以计擒获民患始除】萧以裕【清江人万历中知宜都县时遣中官征督旧逋擅开红花沱 金矿民震扰以裕请于抚按上疏罢之】高斗枢【鄞县人崇祯初知荆州府流寇来逼无一卒可用乃 籍民为兵出旧礟百余置城上徧试之适贼哨骑至闻声惊遁部议核屯田之役于民者徵其旧赋斗枢 力持不可乃止】胡鸣冈【绩溪人崇祯十四年知枝江县李自成陷荆州府遣使说之降鸣冈焚其书 囚伪使于狱後出城巡徼船卒谋叛夺其印献贼鸣冈卒不屈贼改容谢之去】撖君鍚【锋县人明末为荆州府训导十六年冬十二月李自成陷府城文武吏皆先期遁贼帅罗汝才搜学宫见君鍚长髯伟 躯端坐明伦堂上询知与已同乡贯诱之降君鍚骂曰贼奴岂不知世有不畏死男子耶予朝庭命官谁 与尔贼为桑梓者汝才恚甚缚系公安门外贼营桅树上历三昼夜君鍚骂愈厉汝才执弓射之君鍚徐 谕曰死非我所惧但我学官当死文庙侧耳贼遂捽置城内云路坊下割舌断臂而死本朝乾隆十六年 始 赐祀忠义祠】方应星【武昌人以武举为巡抚宋一鹤所擢官都司授精兵三百防守号远洋 营十六年闯贼据襄阳遣人招降不从贼数万骑攻城三日城?应星被执诱以伪职大骂死之】 本朝甘文奎【丰城人顺治初官荆襄道参议以计擒贼首王魁等其党深衘之乘文奎受代出署遂破 城缚之去极刑逼降文奎厉声骂不屈死之赠光禄卿廕子】张占鳌【山西人康熙三年任荆州通判 值剿西山贼李来亨占鳌运粮以往遇贼不屈死之】

汉胡刚【南郡华容人清高有志节平帝时大司农马宫辟之值王莽居摄刚解其衣冠悬府门而 去遂亡命交耻隐于屠肆之间後莽败乃归乡里刚六世孙广字伯始历任四公封育阳安乐乡候】蒯 越【字异度南郡人刘表为荆州刺史请与谋尽使越诱宗贼帅至者十五人皆斩之复与龎季说降江 夏贼陈虎江南悉平曹操平荆州以为光禄勲封侯】三国汉霍俊【字仲邈枝江人初依刘表表卒归 昭烈帝帝以峻为中郎将守葭萌城刘璋将向存等攻围峻一年不能下出击大破之斩存昭烈帝定蜀 以为梓潼太守卒官还葬先主亲率臣僚吊祭子弋字绍先後主立太子璿以弋为中庶子尽言规谏甚 得切磋之体领永昌建宁太守还统南郡进安南将军魏之入蜀弋请勤王不得最後始降】冯习【字 休元南郡人随昭烈帝入蜀帝东征吴习为领军大败于猇亭死焉】董和【字幼宰枝江人昭烈帝定 蜀为掌军中郎将与诸葛亮并署左将军大司马府事献可替否共为欢交死之日家无儋石亮甚追思 之】董允【字休昭和子後主时为黄门侍郎诸葛亮将北征迁为侍中领虎贲中郎将事为防制甚尽 匡救之理後为侍中守尚书令卒官】晋朱詹【江陵人性好学家贫无资累日不?时吞纸以实腹寒 无氊袍抱犬而卧志不废业卒成学士】南北朝宋甄恬【字彦约江陵人数岁丧父哀感若成人家人 以肉汁和饭食之恬不肯食年八岁恨不识父悲泣累日忽若有见言形貌则其父也家贫养母常得珍 羞及居丧庐墓有白鸠白雀栖宿其庐州将始兴王儋表其状诏旌表门庐加之以爵位官至安南行参 军】刘凝之【字隐安枝江人兄盛公高尚不仕凝之推家财与弟及兄子立屋野外非其力不食辟召 一无所就荆州年饥衡阳王义季虑凝之馁毙饷钱十万凝之大喜将钱至市门观有饥色者悉分与之 俄倾立尽一旦擕妻子汛江湖隐居衡山之阳采药服食妻子皆从其志】陈宗元饶【江陵人少好学 以孝闻武帝时为廷尉卿尚书左丞宣帝初迁御史中丞性公平善持法吏有犯法政不便时者随事纠 正多所禆益迁南康内史後为吏部尚书】唐蔡允恭【江陵人後梁左民尚书大业子工为诗仕隋历 起居舍人炀帝有所赋必遣教宫人允恭耻之数称疾由是疎斥贞观初除太子洗马着後梁春秋】刘 洎【字思道江陵人贞观中为尚书右丞累加银青光禄大夫太宗欲闻已过洎曰顷上书有不称旨或 面穷诘无不羞汗恐非所以进言者路帝称善及征辽东诏兼左庶子辅皇太子监国】岑文本【字景 仁江陵人父子象为人讼不得申文本年十四诣司隶理寃辨对哀畅命作莲花赋文成合台嗟叹遂得 直性沉敏善文辞贞观中擢中书舍人诏诰皆所草定敏速过人迁侍郎封江陵县子踰年为中书令从 伐辽东至幽州病卒諡曰宪生平口未尝言家事或劝其营产业叹曰吾汉南一布衣无汗马劳以文墨 位宰相俸入已重尚何殖产业耶】岑长倩【文本从子永淳中累官兵部侍郎同中书门下平章事武 后时加特进辅国大将军和州浮图上大云经着革命事后诏天下立大云寺长倩争不可罢为武威道 行军大总管征吐蕃未至召还下狱来俊臣诬以谋反见杀睿宗立追复官爵备礼改葬】俞文俊【江 陵人垂拱二年新丰县有山涌出武后以为休徵名曰庆山四方毕贺文俊上言陛下以女主处阳位反 昜刚柔故地气塞隔而山变为灾宜侧身修德以答天遣太后怒流于岭外後为六道使所杀】岑参 【文本之後天宝中进士工诗官右补阙论斥权佞代宗时出刺嘉州杜鸿渐表为幕职终于蜀】戎昱 【荆南人至德间以文名登进士第卫伯玉辟为从事京兆尹李銮欲妻以女命改姓昱拒之建中间历 辰?二州刺史】刘蜕【字复愚荆南人荆南岁解举人多不成名蜕始及第号破天荒为文奇诡岸杰 自成一家】崔道融【荆南人为永嘉令累官右补阙唐末不仕朱梁避地入闽】宋夏侯嘉正【字会 之江陵人太平兴国进士历官着作佐郎尝使巴陵作洞庭赋人多传写端拱初大宗召试词赋擢为右 正言直史馆】褚彦逢【江陵人五世同居兄弟五人皆年七十余至道中转运使表其事诏补彦逢教 练使】朱昂【江陵人好学有清节聚书至多号朱万卷咸平二年拜工部侍郎致仕诏本府岁时存问 命其子正辞知公安县以便侍养】高怿【字文悦季兴四世孙十三能属文通经史百家从种放授业 放奇之不敢处以弟子行范雍建京兆府学召怿讲授诸生常数百人】张景【字晦之公安人少从河 东柳开游悉出家书畀之嗜学益力与孙仅朱严辈相切磨真宗诏有司徵天下士景居首列为房参二 州文学参军转宝应簿後摄理真州事所着有洪范王霸论数十篇】崔遵度【字坚白江陵人纯介好 学太平兴国进士累官左司谏於势利泊如也仁宗时夀春王开府命遵度与张士逊并为王友官至判 司农寺】龎天佑【江陵人以经籍教授里中父疾天佑割股食之疾愈复丧明天佑又复舐之父年八 十余大中祥符四年卒天佑负土封坟结庐其侧昼夜号不絶声知府陈尧咨上其事诏旌门庐筑阙表 之】唐介【字子方江陵人父拱卒漳州州人合钱以赙介尚年幼谢不取擢第调平江令调知任邱县 通判德州转殿中侍御史劾张尧佐并及宰相文彦博谏官吴奎贬荆州别驾直声动天下後复为殿中 侍御史累迁知谏院治平二年出知太原府熙宁元年拜参知政事王安石执政介数与争论安石强辨 而帝主其说介不胜愤疽发于背薨赠礼部尚书諡曰质】乐京【荆南人事母至孝嘉佑初以荐得校 书郎为湖阳赤水二县令神宗求言京上疏以畏天保民为请助役法行京白提举常平官言不便使之 条析又不报自列丐去诏夺着作佐郎十年乃复官监黄州酒税以承议郎致仕元佑初召赴阙不至终 于家】唐淑问【字士宪介子第进士官御史里行初诏侍臣讲读淑问言王者之学不必分章句饰文 辞当延登正人博访世务以求合先王河北饥流人就食京师淑问条三策上之滕甫为中丞淑问力数 其短帝以为邀名出判复州久之提点湖北刑狱言新法不便黜知信阳军病免哲宗立司马光荐其行 已有耻召为左司谏以病致仕数月卒】唐义问【字士宣介子熙宁中以辟召为司农管勾公事从曾 孝寛使河东还奏事擢湖南转运判官奏除羡赋移使京西时陕西大举兵多亡卒义问谕令诣官自陈 给劵续食元佑中用文彦博荐加集贤修撰帅荆南请废渠阳诸岩蛮杨晟秀断之以叛即拜湖北转运 使讨降之复砦为州寻入元佑党籍】唐恕【介孙崇宁初为华阳令以不能奉行茶法忤使者谢病免 归其弟意为南陵令亦以病自免兄弟杜门躬耕寻以宣教郎致仕靖康元年御史中丞许翰言其高行 诏起为监察御史意亦以吴敏荐召对贫不能行竟饥死江陵山中】项安世【字平父江陵人淳熙进士官秘书正字光宗以疾不过重华宫安世上书谏不报寻迁校书郎宁宗即位朱熹召至阙未几予祠 安世率馆职上书留之俄为言者劾去官坐学禁废锢开禧中起知卾州迁户部员外郎湖广总领金人 围德安安世不俟朝命遣兵解围寻权宣抚使坐免所着有易玩辞他书多行于世】刘鼎孙【字伯镇 江陵人官翰林学士厓山破驱家属并辎重沉海鼎孙被执一夕得脱卒蹈海】元尹梦龙【中兴人母 丧负土为坟结庐居其侧手书孝经千余卷散乡人读之有羣乌栖其冢树】向逊【宜都人自宋末及 元九世同?人无间言称为义门】明傅瓛【松滋人吴元年授江西行省参政迁参知政事与李善长 定律务从简当洪武元年上郊庙议时京师火四方水旱相仍帝谕修省瓛以天心仁爱为对且自引咎 官至礼部右侍郎】张武【远安人洪武举人授凤阳府同知有氷蘖操卒官贫不能归诏道路奠送还 里】刘儁【字子奇江陵人洪武进士历兵部右侍郎建文时为侍中成祖即位进尚书大征安南以儁 参赞军务简定复叛儁再出参赞沐晟军务晟败绩于生厥江儁袭贼至大安海口 风大作後军不继 被执骂贼死洪熙初赠少傅谥节愍】裴琏【字汝器监利人洪武中荐入太学知剑州迁浙江佥事永 乐中调江西凡再免官再起御史论事不避权势出按阶州贼捕斩首恶数人余释不问後以忤当事出 知易州仁宗初召为刑部侍郎言事忤旨出知涪州老于家次子纶字景宣永乐进士居翰林为王振所 扼景泰初为山东布政使劾镇守太监覃广罢之卒赠礼部尚书谥文僖】何忠【字廷陈江陵人永乐 进士授御史三殿灾言事忤旨出为交址政平知州及黎利反大将王通败绩遣忠及千户桂胜賫疏诣 阙乞济师未出境为贼所得胁降两人并不屈死忠赠南宁府同知谥忠节】邹师顔【字希贤宜都人 起家太学生永乐中任御史人不敢干以私迁大理寺丞署户部事与夏原吉同下狱仁宗即位释之擢 礼部右侍郎踰年告归省墓还至通州卒贫不能归丧宣宗命给官舟送之】杨溥【字宏济石首人建 文进士授编修永乐中侍皇太子为洗马时官僚多得祸溥繋狱十年读书不辍仁宗立擢翰林学士入 阁参机务正统中进少保武英殿大学士卒赠太师谥文定溥有文学遇事持正与杨士奇杨荣同心辅 政时号三杨】刘魁【字景星监利人诸生时与杨溥游溥呼为老友监利建学魁伏阙上书愿得名师 诏以李铎视学事初魁读书荆台观劝羽士任伦归儒伦遂举乡荐於监临前盛称魁才直指召魁同宴 鹿鸣越三年魁亦膺乡举仁宗时溥执政疏荐之辞不赴诏廹之出授太足学训导旋乞休溥绘修篁古 木图并诗赠之子祥以孝行闻魁卒祥夜庐墓侧旦归奉母母卒亦庐墓三年成化中旌表】傅啓让 【石首人永乐进士授河南按察佥事清慎有为尝奏筑堤以御河水官至大理少卿】李志【松滋人 永乐中以人材拜监察御史刚毅执法宣德间属国朝贡不至廷议遣兵击之志奏曰朝贡虽缺遽加以 兵非怀远之道遂止】余汝弼【字廷辅宜都人勤学好问居家孝友里尝大疫同诸兄弟煮汤药麋粥 徧饮食之登永乐中乡荐擢营缮主事迁屯田郎中卒之日家无余储】张纯【字志忠江陵人永乐进 士宣德中授监察御史累擢佥都御史巡抚畿内风纪丕振仕终兵部尚书】王恂【字用诚公安人宣 德进士授检讨博学工文操行简素後擢大理寺丞巡抚贵州蛮夷畏服官至国子监祭酒】刘祥【监 利人以右军都督府事死正统已已之难天顺间録其子】王浩【字宏初石首人景泰进士历官四川 按察佥事诸郡寇作浩擒斩万余擢佥都御史巡抚四川平剧贼赵铎等加副都御史讨都掌叛夷平之 所着有平西録】刘懋【字勉之江陵人成化进士授刑部给事中封驳无所避值权阉汪直用事懋首 劾之寻论昭德贵妃专宠杖系诏狱出为浙江按察佥事以忧归家居数十年足迹不至城市】王宗义 【石首人自宗义以上五世同居成化中旌表】苏昭【字廷显宜都人童稚时日记千言後为南平令致仕一日江滨遇孤子守骸而泣昭问其由对曰父知巴陵殁于此昭遂出赀殓之助之还】王轼【字 用敬公安人天顺进士弘治中历官大理寺卿轼素精法比与刑部裁定问刑条例颁之天下寻拜南京 户部尚书督军讨平贵州普安贼妇米鲁之乱改南京兵部参赞军务武宗立致仕卒赠太保諡襄简】 刘思贤【字用宾石首人弘治进士历户部郎中正德间以忤中官刘瑾系狱免官瑾诛起知重庆府累 迁工部侍郎恭慎端慤囊无余储】伍文定【字时泰松滋人弘治进士正德时历常州嘉庆二府推官 擢知河南府皆有政绩调安吉与王守仁平宸濠迁广东右布政使累擢兵部尚书兼右都御史督兵讨 云南土酋安铨复移师征芒部叛酋普奴召还致仕卒天启初諡忠襄】曾琏【江陵人正德中以吏员 任四川绵州判官率兵御流寇廖麻子力屈死之赠上林院监丞廕子】邓俊【石首人正德中以吏员 任四川营山县典史时鄢贼猖獗城陷俊与次子俱死事闻廕其长子官】朱辅【字翼公公安人成化 进士授南阳同知有异政擢御史出为浙江嘉湖道参议御倭失援不屈死倭酋以屍归百姓为歛事闻 赐祭赠官】邹文盛【字时鸣公安人弘治进士除给事中勘事辽东按镇守中官廖玘罪正德时巡抚 贵州累破诸苖嘉靖初历户部尚书首疏盐政钱法十一事稽核马坊刍豆破冒宿弊为清乞归卒赠太 子少保諡庄简】何皥【字太古公安人景泰举人知睢宁县有异政寻以户部郎告归世宗御题赐犊 归庄图以宠之】李梦祥【字幼徵监利人嘉靖进士授温州府推官执法有声後改工部主事寻出知 思南府竭力御苗寇邻郡多?而思南独完】范希贤【字水南松滋人嘉靖举人扃户着书不事干谒 所着有水南集】王期勤【字少月松滋人万历进士知无鍚县倡始筑城数月而毕後倭寇所至残毁 无鍚以城固无恙历官职方郎中】王之诰【字吉若石首人嘉靖进士由知县累迁兵部员外郎出为 河南佥事诏师尚诏有功历大同兵备副使以捣板升功增秩历佥都御史巡抚辽东大兴屯田上便宜 八事行之进兵部侍郎三边总督神宗初召为刑部尚书与张居正姻娅每规切之乞终养归卒諡端 襄】李槩【字斗池远安人博学善属文隆庆间贡入成均为高拱所器重知四川开县善决滞狱致政 归不置田宅】张居正【字叔大江陵人嘉靖进士由庶吉士授编修隆庆时历礼部尚书武英殿大学 士神宗立累进中极殿大学士太师居正以时乘积玩次第振刷十年之中时号太平然士大夫多惮之 卒赠上柱国諡文忠未几削去崇祯初始复焉】刘楚先【字衡野江陵人隆庆进士授检讨累官礼部 侍郎兼学士神宗时国储未定楚先七上疏请婚冠期不报家居十六年起礼部尚书掌詹事府事卒赠 太傅諡文恪】袁宏道【字中郎公安人与兄宗道弟中道并有才名时称三袁宗道万历十四年会试 第一官至右庶子宏道万历二十年进士为礼部主事谢病归筑园城南值柳万株号曰柳浪与中道及 一二老衲居焉久之起文选主事缚胥吏作奸者送刑部置大辟都人大快官至稽勲郎中所着有潇碧 堂集中道亦万历进士第官至南京礼部郎中】张斗枢【字天都远安人少有擕才万历进士历鲁山 永城二县居官清介考绩最擢南京吏部郎】周天祚【字白石松滋人天启进士知南充县擢户部主 事请裁冗费数忤中官忧愤卒】毛羽健【字芝田公安人天启进士历知万巴二县并有声崇祯初徵 授御史疏劾杨维垣阮大铖附阉罪二人遂被斥王师讨安邦彦久无功羽健上言贼巢在大方黔其前 门蜀之遵义其後户黔道险必从遵义进兵後如其言贼乃灭又极陈驿递之害以苏民困尝疏奏温体 仁谢陞王永光周延儒之奸积忤权要落职归】陆师贽【字岷源江陵人万历举人知江安县入为御 史阉党劾之有杨涟密友之语坐罢职归流寇?荆举家渡江避难悒悒而死】谢琏【监利人万历进 士由兵部主事历官广东山东参政登莱巡抚崇祯中死节赠兵部右侍郎赐葬祭恩廕 本朝乾隆四十一年 予諡节愍】李友兰【字石帆远安人万历举人历官南京户部主事榷北新关以忧归不 复出捐赀建书院为邑中士子课艺地闯贼破城不屈死之 本朝乾隆四十一年 予諡节愍】刘 楷【字甸方江陵人为诸生有膂力崇祯九年贼宼荆州楷率义勇杨黄毛等数十人设伏邀之斩贼帅 荆州围解杨黄毛没于阵楷後随王参将以三千人赴汝宁战死 本朝乾隆四十一年 赐祀忠义 祠】傅汝为【字于宣江陵人崇祯进士知秀水归善二县擢南京兵部主事崇祯十五年闯贼?南畅 郡县汝为出守汝宁顾语妻子曰吾世受国恩顶踵不足惜家有八十老父汝辈可疾归奉养贼至欲降 之不屈贼怒用以祭礮死 本朝乾隆四十一年 予諡节愍】陈万策【江陵人天启中举于乡有 时名崇祯十六年李自成据襄阳叛臣喻上猷荐万策于自成具书币徵之叹曰我不能奋身灭贼尚可 惜顶踵耶夜自经死 本朝乾隆四十一年 赐祀忠义祠】李开先【字石麓江陵人天启举人与 万策齐名亦为上猷所荐使者至开先瞋目大骂头触墙死 本朝乾隆四十一年 赐祀忠义祠】 张允修【字建初居正子官尚宝卿崇祯十七年张献忠?城允修题诗于壁不食死本朝乾隆四十一 年 予諡忠愍】张同敞【居正曾孙少负志节下笔千言立就以廕为中书舍人奉使慰问湖广诸 王因令云南调兵明亡与瞿式耜同殉节死就刃时首陨尸直立跃而前者三人皆辟易 本朝乾隆四 十一年 予諡忠烈】王维藩【字现南江陵诸生闯贼破荆州维藩率妻朱氏及二女避难遇贼妻 女赴井死维藩见杀 本朝乾隆四十一年 赐祀忠义祠】王图南【字北演江陵诸生被贼执不 屈死本朝乾隆四十一年赐祀忠义祠】谢幼安【字公嗣江陵人贼至龙湾为所获幼安骂贼贼截其 舌死 本朝乾隆四十一年 赐祀忠义祠】龎瑜【宇坚白公安人由贡生为陕西崇信知县流寇? 城瑜被执骂贼磔死瑜貌魁梧有胁力家贫以耕自给夏日戽水灌田执书从牛後朗诵喜读易之官时 筮得姤之革惊曰吾其设于西乎且有兵象後皆验赠固原知州廕子 本朝乾隆四十一年予諡烈 愍】杨一登【枝江人崇祯末流寇乱以骁勇为团练长寇奄至流店一登率衆大破之後贼数万悉至 一登力御三战皆捷翌日贼并力复战父子俱役于阵本朝乾隆四十一年赐祀忠义祠】张大道【字 行之宜都人官照磨归里流贼张君用据城大道团三千余人攻之贼夜袭营父子五人力战死 本朝 乾隆四十一年 赐祀忠义祠】王端冕【字服先江陵举人知赵州以廉惠得民崇祯十五年城破 被执死之事闻赠官崇祀本朝乾隆四十一年 予諡节愍】侯伟时【字异度公安人崇祯进士知 阳江县有惠】 【政擢工吏二部主事北都破隐湖湘间後 大兵至被执谕降不屈而死 本朝乾隆四十一年予諡 烈愍】邓岩忠【江陵人由乡举为衢州推官州破自缢死 本朝乾隆四十一年予諡节愍】唐自彩 【江陵人知临安县杭州破逃山中有言其受鲁王勅者捕获不屈死】 【从子阶豫同死节 本朝乾隆四十一年 予諡忠节】王时化【江陵人知昭化县崇祯末闯贼? 城死之 本朝乾隆四十一年 予諡节愍】 本朝张可前【字箸汉江陵人顺治进士任瑞州府推官有惠政擢吏部主事陞郎中以亲老乞养归服 阕补文选累陞副都御史疏请于兰州设将军控制河西族晋刑部侍郎转兵部致仕年八十三卒先是 荆安二府协修江汉两堤屡筑屡溃可前请于上官力主两地自卫之说以杜推诱堤工始固民利赖 之】胡在恪【字念蒿江陵人顺治进士历官刑部郎中督学江南杜絶请托补江西盐驿道致仕归幼 时父督课严尝以砚击其背至耄背每发痛则思慕涕泣弟年逾七十偶病即抚顾视寝食俱废云】周 士元【监利人随总督蔡毓荣大兵攻辰龙关有功授云南督标守备历陞福宁镇总兵平巨寇高松香 调南滇总兵海贼陈君元逃亡计擒之卒 赐祭葬】侯章华【公安人父令邱受害衡湘间年仅十 岁其人抚为已子持肉与食章华泪下曰既杀我父吾忍食杀父人手中肉乎其人遂逐之寻以哀慕 卒】廖士宏【远安诸生父卒哀毁庐墓蔬食三年染疾不能瘳以未终母养悲痛卒雍正九年旌又江 陵县崔萃然刘国桢松滋县杨时升俱于乾隆年间以纯孝被 旌】李继昌【江陵人居常好赈饥掩 骼完人婚娶给助囚粮四十余年不懈妻朱氏尤与合志邑遭吴逆变後道殣相望朱煮麋以给酷暑执 劳釡鬵间汤火沸腾着乳上肉为溃烂朱无悔心里人咸感称其义】

周管修【齐人寓于楚白公之乱叶公闻其杀齐管修也而後入】王国魏司马芝【河南温人避 乱荆州于鲁阳山遇贼同行者皆弃老弱走芝独坐守老母贼至以刃临芝芝叩头曰母老惟在诸君贼 曰此孝子也杀之不义遂得免害推鹿车载母居南方十余年躬耕守节曹操平荆州以芝为管长】晋 皇甫方回【安定朝那人谧子少遵父操兼有文才避乱荆州未尝入城府刺史陶侃每造之着素士服 望门辄下而进王敦遣从弟廙代侃以方回为侃所重不来诣已乃收斩之荆士莫不埀涕】刘驎之 【南阳人居于阳岐在官道之侧人物来往莫不投之驎之躬自供给车骑将军桓冲闻其名请为长史 固辞不受去驎之家百余里有一孤姥病将死叹息谓人曰谁为埋我惟有刘长史耳驎之先闻其患往 候之值其命终乃身为营棺殡送】南北朝宋宗炳【字少文南阳湼阳人于江陵三湖立宅武帝辟为 太尉椽不起宋受禅及元嘉中频徵不应好山水爱远游有疾还江陵叹曰老疾俱至名山恐难徧覩惟 澄怀观道卧以游之古有金石弄为诸桓所重惟炳传焉从父弟彧之早孤事兄恭谨家贫好学虽文义 不逮炳而真澹过之元嘉初大使陆子贞表荐徵员外散骑侍郎不就】宗慤【字元干炳兄子慤年少 叔父炳问其所志答曰愿乘长风破万里浪元嘉二十二年除振武将军讨破林邑将范毗沙攻拔区粟 入象浦遂克林邑孝武伐逆以为南中郎谘议参军事平拜左卫将军封洮阳侯大明三年竟陵诞据广 陵慤求赴讨事平入为左卫将军官至宁蛮校尉雍州刺吏加都督諡曰肃侯配享孝武】 【庙庭】齐刘虬【字灵预南阳湼阳人徙居江陵少而抗节好学须得禄便隐宋泰始中仕至晋平王 骠骑记室当阳令罢官归家静处徵辟皆不应以江陵西沙洲去人远乃徙居之建武二年卒】宗测 【字敬徽炳孙少静退不乐人间母丧身负土植松栢长子宾为南郡丞付以家事遂往庐山】宗向之 【炳宗人亦好山泽徵辟一无所就以寿终】乐颐之【字文德南阳湼阳人世居南郡仕为京府参军 父在郢病亡颐之忽悲恋涕泣因请假还中路果得凶问便徒跣号咷遇商人附载西上水浆不入口数 日湘西刺史王僧?引为主簿弃官去吏部郎庾杲之尝往候颐之设食惟枯鱼菜葅杲之曰我不能食 此母闻之自出尝膳鱼羹数种杲之曰卿过于茅季伟我非郭林宗仕至郢州中从事】乐预【字文介 颐之弟亦至孝父亡悲感闷絶吐血数升官至骠骑録事参军隆昌末预为丹阳尹徐孝嗣曰外传簿籍 似有伊周之事人笑禇公至今齿冷无为效尤孝嗣改容谢之建武中为永世令人怀其德】庾易【字 幼简南阳新野人徙居江陵志性恬静不交外物齐临川王暎临州表荐之饷麦百斛辞不受徵为司空 主簿不就卒】梁乐蔼【南阳淯阳人家居江陵齐豫章王嶷为荆州刺史以蔼为骠骑行参军或谐蔼 廨门如市嶷遣觇之方见蔼闭阁读书後为大司马记室永明八年用为荆门从事梁天监初累迁御史 中丞性公疆居宪台甚称职出为广州刺史卒】宗夬【炳孙少勤学有局干仕齐为骠骑行参军齐鬰 林为南郡王使管书记及即位夬为秣陵令鬰林遇害惟夬与傅昭以清正免梁武帝受禅历太子右卫 率五兵尚书参掌太选】刘坦【字德度虬从弟仕齐为孱陵令南中郎録事参军以干济称梁武帝起 兵除行湘州刺史齐东昏遣安成太守刘希祖破平都移檄湘部州人欲泛舟逃坦悉聚船焚之诛叛党 锺元绍天监中论功封荔浦子迁郡太守未至郡卒】庾诜【字彦宾新野人居江陵幼聪警笃学性托 夷简蔬食敝衣不修产业梁武帝少与诜善及起兵署为平西府记室参军诜不屈普通中诏以为黄门 侍郎称疾不起卒年七十八诏諡贞节处士子曼倩早有令誉元帝在荆州为中録事後转谘议参军所 制文章凡九十五卷】庾承先【字子通頴州鄥陵人家居江陵少沉静有志操受学于南阳刘虬强记 敏识出于羣辈辟功曹不就晚居土台山鄱阳王恢在州要与游处令讲老子远近名僧咸来赴集皆得 所未闻大通三年卒刺史厚相赠赙门人黄士龙让曰先师临终之日诫约家门薄棺周形巾褐为歛虽 蒙赉予不敢轻承教旨以违平生之操钱布辄付使反时论高之】韩怀明【上党人客居荆州十岁母 患尸疰每发辄殆怀明于星下稽颡祈祷忽闻空中有人曰童子母自苦未晓而母平复十五丧父负土 成坟赙助无所受免丧与乡人郭麻俱师南阳刘虬虬尝一日独居涕泣家人云是外祖亡日时虬母亦 已亡矣怀明即日罢学还家就养家贫力供甘脆朝夕不离母侧母年九十以夀终怀明水浆不入口一 旬号哭不絶声有双白鸠巢其庐上服释乃去及除丧蔬食终身梁天监初刺史始兴王憺表言之州累 辟不就卒于家】庾黔娄【字子贞新野人易子少好学仕齐为编令有异绩徙孱陵令到县未旬父易 在家遘疾黔娄忽心惊即日弃官归家时易疾始二日每稽颡北辰求以身代易卒黔娄庐于冢侧梁时 为益州长史从邓元起平成都珍宝一无所取惟诗书数筐寻除蜀郡太守元起死于蜀部曲皆散黔娄 身营殡殓擕持丧柩归乡里东宫建侍皇太子读甚见知重迁散骑常侍卒】庾於陵【字子介黔娄弟 能言元理博学有才思齐随王子隆召为荆州主簿子隆为明帝所害惟於陵与宗夬独留经理丧事永 元末除东阳遂安令梁天建中为太子洗马洗马向取甲族武帝曰官以人清岂论甲族时论以为美】 庾肩吾【字子慎於陵弟八岁能赋诗晋安王在雍州被命与刘孝威等抄撰衆籍号高斋十学士及即 位擢为度支尚书侯景之乱避地会稽间道奔江陵承圣中历江州刺史领义阳太守封武康县侯】刘 之遴【字思贞虬子八岁能属文年十五举茂才明经对策即调为太学博士後官至都官尚书太常卿 之遴好属文多学古体着春秋大意十科左氏十科三传同异十科合三十事上之侯景陷台城将立萧 正德为帝使之遴授玺绂之遴剃髪被法服乃免】刘之亨【字嘉会之遴弟好学美风姿善占对大通 六年出师南郑诏湘东王绎节度诸军之亨以司农卿为行台承制大致尅复之亨封临江子代之遴为 南郡太守有异绩卒荆土怀之之亨弟子仲戚少有志气颇涉文史萧庄称尊号以为御史中丞随庄终 邺中】乐法才【蔼子与弟法藏俱有美名历位少府卿江夏太守因被代表求便道还乡至家割宅为 寺栖心表物法藏位征西録事参军早卒】刘三逹【之遴子数岁能属文州将湘东王绎盛集宾客召 而试之说义属诗皆有理致年十二聼江陵令贺革讲礼还覆述不遗一句年十八卒之遴深怀悼恨乃 题墓曰梁妙土以旌表之】陈徐世谱【巴东鱼复人居荆州勇敢有膂力善水战梁侯景之乱从陆法 和战於赤亭湖大败景军擒景将任约随王僧辨攻郢州以功封鱼复县侯景平以衡州刺史资领河东 太守魏尅江陵世谱东下依侯瑱绍秦元年徵为侍中陈永定二年迁护军将军历官特进右光禄大夫 谥曰桓】周庾信【字子山肩吾子幼聪敏絶伦博览羣书尤善春秋左氏传父子出入禁闼恩礼莫比 与东海徐摛子陵文并绮艶号徐庾体梁元帝即位拜右卫将军封武康县侯聘于西魏属西魏灭梁遂 留长安官至司宗中大夫作哀江南赋以致其意】唐袁滋【蔡州郎山人客荆郢间起学庐教授建中 初黜陟使赵质荐于朝】李逊【字友道唐宗室客居荆州累迁濠州刺史入为虞部郎中由衢州刺史 政最擢浙东观察使入为给事中故事天子以畸日聼政对羣臣逊奏陛下求治下有所陈当不时上不 宜限以日宪宗从之後为忠武节度使逊为政抑强植弱贫富均一所至冇绩可纪官至刑部尚书卒諡 曰贞子方元第进士署江西府判官有论死者十余囚方元审其寃悉平贷之终处州刺史】李建【字 杓直逊弟与兄俱客荆州母怜其孝常曰倭子劝吾食吾辄饱劝吾药吾疾瘳倭子小字也贞元中补校 书郎德宗思得文学者或以建闻帝问左右宰相郑珣瑜曰臣为吏部时当补校书者八人他皆藉贵势 以请建独无有帝喜擢左拾遗翰林学士李师古以兵侵曹州建作诏谕还之辞不假借以兵部郎中知 制诰宰相有窜定藁诏者亟请解职官至刑部侍郎虽通显未尝置坦屋以清俭称】五代梁梁震【卭 州依政人唐末进士朱温簒唐归蜀过江陵高季兴爱其才欲奏为判官震耻之欲去恐及祸乃请以白 衣侍樽俎季兴重之呼为前辈震终身称前进士後自称荆台隐士】孙光宪【陵州贵平人游荆渚高 从诲署为从事历保融继冲三世皆在幕府累官至检校秘书监兼御史大夫赐金紫宋太祖时光宪劝 继冲献三州之地】元谢端【蜀之遂宁人宋末避兵江陵因家焉幼頴异弱冠与尚书宋本同以文学 齐名时号谢宋史杠宣慰荆南荐之姚枢延佑五年擢进士乙科官至翰林直学士端善为政绩誉籍然 其文章严谨有法预修三朝实録及累朝功臣列传时称其有史才】明宋登春【直隶新河人能诗兼 工绘事寓居江陵与山左谢榛皆以布衣名一时】简而可【字敬所兴山人万历举人历姚安知府致 仕居远安崇祯七年贼?城死 本朝乾隆四十一年 予諡节愍】


汉王宠【为南郡太守引蛮水以灌田谓之木里沟至今民赖其利】龙述【京兆人为山都长马 援称其敦厚周慎口无择言谦约节俭亷公有威诫子弟效之】胡烈【为襄阳太守惠化及人塞补决 堤民因歌曰譬春之阳 如冬之日耕者让畔百姓丰溢惟我胡父恩惠难忘】晋杜预【京兆杜陵人 代羊祜都督荆州缮兵甲耀威武表陈伐吴之计既平上流於是沅湘以南至於交广吴之州郡皆望风 归命孙皓既平以功进爵当阳县侯】刘宏【沛国相人太安中使持节南蛮校尉荆州刺史遣君讨张 昌悉降其衆荆部守宰多阙宏请补选叙功铨德随才补授甚为论者所称在任劝课农桑寛刑省赋岁 用有年百姓爱悦旧制岘方二山泽中不听百姓捕鱼宏下教改其法时流人在荆州羁旅贫乏多为盗 贼宏给其田种粮食擢其贤才随资叙用专督江汉威行南服每有兴废手书守相丁宁欵密人皆感悦 争赴之咸曰得刘公一纸书贤於十部从事卒於襄阳士女嗟痛若丧所亲】皮初【刘宏用为都战帅 破张昌有功宏荐为襄阳太守】蒯恒【元帝时为义军督运牙门将讨平张昌刘宏荐为山都令云】 郭舒【顺阳人刘宏牧荆州引为治中宏卒舒率将士推宏子璠为主讨逆贼郭劢?之保全一州】周 访【汝南安成人元帝时以破杜曾功迁梁州刺史屯襄阳务农训卒勤於采纳威风既着远近悦服尝 欲宣力中原慨然有平河洛之志善於抚辑士衆皆为致死】甘卓【丹阳人元帝时假节督沔北诸军 镇襄阳外柔内刚为政简惠佑税悉除市无二价州境所有鱼池先恒责税卓不收其利皆给贫民西土 称为惠政王敦称兵卓露檄远近陈敦肆逆率所统致讨襄阳太守周虑等密承敦意乃袭害卓于寝】 易雄【长沙浏阳人为春陵令谯王永距王敦雄承符驰檄远近列敦罪恶宣募县境数日之中有数千 人敦遣魏又李恒袭之雄扞御累旬死者相枕力屈城陷为又所虏意气慷慨神无惧色敦遣杀之当时 莫不伤惋】桓宣【谯国銍人石勒荆州刺史郭敬戍襄阳陶侃使宣攻樊城拔之遂平襄阳侃使宣镇 之宣招怀初附劝课农桑简刑罚畧威仪或车载鉏耒亲耘陇亩十余年间石虎再遣骑攻之宣能得衆 心每以寡弱拒守庾亮谋北伐以宣为都督沔北前锋征讨军事假节镇襄阳虎使骑七千渡沔攻之三 面为地窟攻城宣募精勇出其不意杀伤数百多获铠马贼解围退走宣遣步骑取南阳诸郡百姓没贼 者八千余人以归宣久在襄阳绥抚侨旧甚有称绩】邓遐【陈郡人为襄阳太守襄阳城北沔水中有 蛟常为害遐入水蛟绕其足遐挥劔截蛟数段而出桓温惮遐勇免其官】郗恢【高平金鄊人孝武帝 时督梁奉雍司荆扬并等州诸军事雍州刺史镇襄阳甚得关陇之和降附者动有千计】南北朝宋张 邵【吴郡吴人元嘉五年领宁蛮校尉雍州刺史邵至襄阳修立堤堰创田数千顷公私充给】刘道产 【彭城吕人元嘉中为雍州刺史兼襄阳太守善於临职政绩尤着蛮夷前後不服化者皆顺服百姓乐 业由此有襄阳乐歌自道产始卒官道产泽被西土及丧还诸蛮皆备衰絰号哭追送至于沔口】刘秀 之【东莞莒人孝武镇襄阳以为抚军録事参军襄阳令襄阳有六门堰灌良田数千顷堰久决坏公私 废业秀之修复之雍部由是大丰】朱修之【义阳平氏人孝武初累迁宁蛮校尉雍州刺史加都督政 在寛简士庶悦附南郡王义宣反修之讨平之封南昌县侯立身清约百城贶赠一无所受去镇之日秋 毫无犯计在州以来然油及私牛马食官草谷以私钱六十万偿之】齐萧赤斧【高帝从祖弟为雍州 刺史在州不营产利勤於奉公】张瓌【吴郡吴人武帝即位为宁蛮校尉雍州刺史加都督後安乐王 缅临雍州行部登蔓山有野老来乞缅问何不事产而行乞耶答曰张使君临州理物百姓家得相保後 人政严故至行乞缅由是深加嗟赏】萧缅【高帝兄子累迁宁蛮校尉雍州刺史加都督缅留心词讼 人人呼至案前亲自頋问有不得理者勉喻之退皆无恨为百姓所畏爱及卒丧还百姓缘沔水悲泣设 祭於岘山为立祠】王茂【太原祁人永元中为雍州长史襄阳太守梁武便以王佐许之事无大小皆 询焉】梁韦爱【京兆杜陵人高祖义师起以爱为南平王司马带襄阳郡时京邑未定雍州空虚魏兴 太守顔僧都等据郡反州内惊扰爱沈敏有谋素为州里信服乃推心抚御晓示逆顺率募鄊里得千余 人与僧都等战于始平郡南大破之】萧景【武帝从父弟天监中为宁蛮校尉雍州刺史加都督魏荆 州刺史元志攻潺沟驱廹羣蛮羣蛮悉渡汉水来降议者以蛮累为边患可因此除之景曰穷来归我诛 之不祥乃开樊城受降击志于潺沟大破之景初到州省除参迎羽仪器服不得烦扰吏人修葺城垒申 警边备理词讼劝农桑郡县皆改节自励州内清静抄盗絶迹】西魏申徽【魏郡人恭帝时出为襄州 刺史时南方初附旧俗官人皆通饷遗徽性亷慎乃昼杨震像於寝室以自戒及代还人吏送者数十里 不絶徽自以无德于人慨然怀媿因赋诗题於清水亭长幼闻之竞来就读递相谓曰此是申使君手迹 并写诵之】周令狐整【炖煌人孝闵帝时权镇丰州广布威惠倾身抚接数月之间化洽州府於是除 整丰州刺史请移治武当诏可其奏奬励抚导迁者如市旬月之间城府周备及秩满代至民吏恋之老 幼送整远近毕集数日停留方得出界其得人心如此】李迁哲【安康人天和四年镇襄阳陈将章昭 达攻逼江陵梁主萧岿告急於襄州迁哲往救率所部守外城与陈将程文季战亲自?阵陈人乃退陈 人又坏龙川宁朔堤引水灌城城中惊扰迁哲塞堤止水募骁勇出击频有斩获衆心稍定俄敌入郭焚 憢民家乃率骑分兵出南北门首尾邀之陈人复败是夜大风遂承闇进击杀伤甚衆陈人始遁】王长 述【京兆霸城人历襄州刺史有能名】隋季礼成【狄道人文帝时拜襄州总管有惠政】裴政【闻 喜人文帝时为襄州总管妻子不之官所受秩俸散给僚吏民有犯罪者阴悉知之或竟岁不发至再三 犯乃因都会时於衆中召出亲按其罪合境惶慑令行禁止小民苏息称为神明尔後不修囹圄殆无争 讼】薛道衡【河东汾阴人仁夀中检校襄州总管在任清简吏民怀其惠】顔师古【京兆万年人仁 夀中李纲荐授安养尉以干治闻】房彦谦【清河人为襄州总管初内史侍郎薛道衡一代文宗位望 清显重彦谦为人保加友敬及为襄州辞翰往来交错道路道衡转牧番州路经彦谦所留连数日而 别】唐李慎【太宗子封纪王贞观中迁襄州刺史以冶当最天子玺书劳勉人为立石颂德】张公谨 【魏州繁水人贞观初为襄州都督以惠政闻】韩思复【京兆长安人初自滁州刺史迁襄州开元中 以吏部侍郎复为襄州刺史治行名天下故吏卢僎邑人孟浩然立石岘山子朝宗开元二十二年以襄 州刺史兼山南东道襄州南楚故城有昭王井传言汲者死行人虽□困不敢视朝宗移书谕神自是饮 者无恙人号韩公井】元结【河南人肃宗时以吏部员外郎参山南东道来瑱府时有父母随子在军 者结说瑱令给其父母衣食瑱纳之瑱罢结摄领府事固辞侍亲归樊上】柳公绰【京兆华原人长庆中为山南东道节度使行部至邓县吏有纳贿舞文二人同系狱县令以公绰素持法谓必杀贪者公绰 判曰赃吏犯法法在奸吏坏法法亡诛舞文者】裴度【河东闻喜人太和中出为山南东道节度使白 罢元和所置临汉监收千马纳之校以善田四百顷还襄人】卢钧【京兆蓝田人会昌初汉水害襄阳 拜钧山南东道节度使筑堤六千步以障汉暴卢肇作诗以美之】五代梁刘玘【雍邱人太祖时为襄 州都指挥使山南节度使王班为乱军所杀推玘为留後玘伪许之明日飨士於庭伏甲幕中酒半擒为 乱者杀之】汉刘审交【文安人高祖时为襄州防御使有善政】宋边光范【阳曲人建隆四年襄州 节度慕容延钊征湖南以光范权知州事路当冲会饷馈无阙延钊卒复知襄州大军数万由陕路讨蜀 出汉上光范复当供亿人不知劳】赵延进【顿邱人宋初伐蜀以襄州当川路津要命为铃辖同知州 务蜀平专领郡事汉水岁坏堤害民田常兴工修护延进累石为岸遂絶其患】曹翰【大名人乾德二 年太祖征蜀移翰刺均州涧谷深险翰令凿石通道师旋以济诏兼西南诸州转运使自石门?趋归州 饷运不乏】张金操【江东人乾德四年知光化军时三司请塲院主吏有羡余粟及万石刍五万束以 上者赏金操上言苟非倍取民租私减军余何以致之宜追寝其事诏从之】高保寅【太祖时知光化 军张士逊其邑人也保寅一见许以远大议者多其知人】魏丕【相州人淳化中为襄州刺史境内久 旱丕诚祷二夕雨沾足】夏竦【德安人真宗时知襄州属岁饥大发公廪不足竦又劝州大姓出粟得 二万斛全活者四千余万人】耿望【真宗时知襄州请於旧地兼括荒田置营田上中下三务筑堤堰 集邻州兵六百人市牛分给之种稻三百余顷又请於唐州赭阳陂置务如襄州岁种七十余顷】张逸 【荥阳人真宗时知襄州邓城县有能名知州谢泌将荐逸先设几案置章其上望阙再拜曰老臣为朝 廷得一良吏乃奏之】李仲芳【清河人祥待中知光化军汉水东至乾德滙而南水悍暴而岸善□民 居其冲仲芳为作石堤民数千家皆赖以安】王洙【宋城人仁宗时知襄州会贝卒叛州郡皆汹汹襄 佐吏请罢教閲士不听又请毋给真兵洙曰此正使人不安也命给库兵教閲如常人无敢譁者】周湛 【南阳穰人仁宗时知襄州襄人不善陶瓦率为竹屋岁久侵据官道檐庑相逼火数为害湛至度其所 侵悉彻之自是无火患】马寻【须城人知襄州时襄州饥人或羣入富家掠囷粟狱吏鞫以强盗寻曰 此脱死耳其情与强盗异奏得减死论着为例】狄栗【仁宗时知谷城县县政久废栗期月称治修礼 兴学自是人知尚文风俗淳美】孙永【长社人知宜城旧有白起渠久坏永率民理塞去隘时其蓄 泄】刘元瑜【河南人知襄州富人子张鋭少孤弱同里车氏规取其财乃取鋭父弃妾他姓子养之比 长使自诉阴赃吏为助州断使归张氏鋭莫敢辩既同居逾年车即导令求析居元瑜察知穷治得奸状 黥车窜之人服其明】欧阳修【庐陵人仁宗时为乾德令有惠政】刘兼济【祥符人为襄州兵马监 押汉江暴涨兼济解衣涉水率衆扞城州赖以完】张子宪【寃句人知光化军戍卒逐其帅韩纲余党 作乱子宪招降之征税重人多逋负子宪奏除之】张唐英【新津人为谷城令县圃岁畦姜贷种与民 还其陈复配卖取息铨曹指为富县唐英至空其圃植千株柳作柳亭其中闻者咨羡】欧阳棐【修子 神宗时知襄州曾布执政其妇兄魏泰倚声势来居襄规占田园强买民货郡县莫敢谁何指州门东偏 官邸废址为天荒请之棐却之衆为之请棐竟持不与】叶康直【建州人知光化县县多竹民皆编为 屋康直教用陶瓦以宁火患凡政皆务以利民时丰稷为谷城令亦以治绩显人歌之曰叶光化丰谷城 清如水平如衡】朱紘【熙宁初为宜城令修复木里沟溉田千顷】丰稷【鄞人为谷城令以亷明 称】仇悆【益都人徽宗时为邓城令满秩耆幼遮泣不得去】宗泽【义乌人建炎初知襄阳府时金人有割地之议泽上疏谏高宗览其言壮之】王焕【建炎中知武当县贼犯均州焕率州人保山砦贼 至举家死之】陈桷【温州平阳人绍兴中知襄阳府充京西南路安抚使襄汉兵火之余民物凋瘵桷 请於朝乞蠲减赋税均房兵叛桷遣将平之而後以闻汉水决溢躬率兵民筑堤民居赖以无虞】虞允 文【仁夀人隆兴元年除湖北京西制置使时朝议欲弃唐邓海泗四州允文五疏力争三年拜四川宣 抚使过襄阳奏修府城】张杓【绵竹人宁宗时知襄阳府陈应祥党琪等谋袭均州杓部分掩捕斩其 为首者二人尽释党与反侧以安】莫蒙【归安人知光化军谋知金渝盟郡乏舟衆以为虑蒙力为办 集及敌犯境民赖以济】柴中行【余干人宁宗时为京西转运使中行谓襄阳乃自古必争之地修御 尤宜固密天方旱尽捐调税斥征官黥务吏甘澍随至官取盐钞赢过重课日增钞日壅中行掲示通衢 一钱不增商贾大集改知襄阳兼京西帅时襄州兵政久弛中行白於朝考核军实旧额二万二千人存 者才半亟招补虚籍劾李珙不法以惩贪守明扈再兴有功以厉诸将】李燔【南康建昌人朱子弟子 为襄阳府教授复往见朱子凡诸生未达者先令访燔俟有所发乃从朱子折衷诸生畏服】赵方【衡 山人宁宗时为京湖制置使兼知襄阳府金兵围枣阳方遣孟宗政扈再兴等援之围解金兵又逼至枣 阳随州相持踰年无日不战敌三面来攻方与政等表里合谋犄角追击金兵遂溃金讹可复大举围枣 阳方命宗政守城金顿兵八十余日不能拔遣再兴尅期合战宗政自城中出夹击金兵大溃讹可单骑 遁金兵至樊城方命再兴阵以待之方亲视师金人三日不敢动遂遁再兴败金兵於灵山方得疾力疾 犒师第其功上之病革曰未死一日当立一日纪纲引再兴卧内勉以报国贻书宰相论疆塲大计卒之 夕有大星陨於襄阳】杨恢【知均州建立比干祠以劝忠励俗金兵围均州甚急恢率官吏尽力固守 卒全其城】陈表臣【为宜城令爱民如子持已不汚修水渠以广溉田起水门四十六民享其利】李 曾伯【淳佑中为京湖安抚制置兼屯田使疏言襄阳新复之地请蠲租三年诏从之】张顺【民兵部 将也咸淳中襄阳受围李庭芝募死士往援求将得顺与张贵俱智勇素为诸将所服发舟出江贵先登 顺殿之乘风破浪?犯重围黎明抵襄阳城下城中闻救至踊跃百倍及收军失顺越数日有浮屍遡流 上被甲胄执弓矢直抵浮梁视之乃顺也身中四创六箭怒气勃勃如生诸军惊以为神结冢敛葬立庙 祀之】张贵【亦民兵部将号竹园张援襄阳围既抵襄城募二士能伏水中数日不食使持蜡书赴郢 求援还执许发兵五千驻龙尾州以助夹击刻日既定贵东下帐前一人亡去贵至小新城元兵得逃卒 之报据龙尾洲出不意杀伤殆尽贵身被数十抢力不支见执不屈死襄帅吕文焕以贵附葬顺冢立双 庙祠之】牛富【霍邱人咸淳中为侍卫马军司统制戍樊城累战不衂数射书襄阳城中遗吕文焕相 与固守为唇齿两城凡六年不拔富力居多城破富率死士百人巷战死伤不可计身被重伤赴火死赠 静江军节度使谥忠烈赐庙建康】王福【咸淳中为禆将守樊城城破牛富死福亦赴火死】元杨惟 中【宏州人太宗时皇子科绰伐宋命惟中于军前行中书省事克宋襄阳诸府凡得名士数十人收伊 洛诸书送燕都立宋大儒周惇颐祠建太极书院延儒士赵复王粹等讲授其间 科绰旧作濶出今改 正】贾真【郑州人世祖时知襄阳府视政暇未尝废学从戎亦槖驼负书】安达拉【蒙古人至顺元 年迁襄阳路达噜噶齐山西大饥河南行省恐流民入境为变檄守武关安逹拉验其良民辄听其度关 既入煮粥以食所活数万人又城临汉水岁有水患为筑堤城外遂以无虞 安逹拉旧作谙都刺达噜 噶齐旧作达鲁花赤今俱改正】塔布台【蒙古人为襄阳録事司达噜噶齐魏王军汝亳塔布台来供 饷王为贼所执塔布台驰骑夺王亦为贼所得贼令其拜拒而诟之且与缚者角遂支解之 塔布台旧作塔不台今改达噜噶齐译已见前】博罗特穆尔【高昌人至正中为襄阳路达鲁噶齐捕斩郧县叛 人田端子等未几帅兵救糓城与贼相持军乏食遣从子玛哈实哩求粮於襄阳不应明年襄阳失守领 义兵二百人且战且引至监利乃纠合诸义兵五千人仍趋襄阳连战败贼生擒贼党刘咬儿又枭贼将 刘万户许堂主等是日甫至襄兵犹未食贼大至与战抵暮被重创麾其侄曰吾以死报国汝无留此玛 哈实哩泣曰死生从叔父既而被执骂贼遇害玛哈实哩率家奴求其尸战没於阵举家死者二十六人 博罗特木尔旧作索罗帖木儿达噜噶齐译见前玛哈实哩旧作马哈失力今俱改正】谷廷珪【知襄 阳县特默格兵入境官吏皆遁廷珪与主簿张德独不去被执不屈死之 特默格旧作铁木哥今改 正】明邓愈【虹县人从太祖起兵为湖广行省平章镇襄阳开设公署增筑城池抚安兵民江汉士庶 乐业四境以安】尹希文【武清人洪武间知宜城县邑人爱之秩满辄乞留在任二十七年官卒】高 宁【正统初知谷城县勤於政事古羊粉水二河堤岸久圮宁修完好年岁屡丰】李人仪【荣昌人天 顺中知襄阳县以干济称】何源【泾州人正统中知襄阳府筑大堤修学宫及羊祜祠民德之为立汉 岘同清碑】王琬【吴县人成化中知光化县剧贼刘千斤作乱朝廷出师剿平流民散处山泽虑生变 议尽驱出境琬独事招徕既而遣都御史原杰来抚安琬乃单骑入山谕以威德编为里社缓其赋役民 遂帖然後以中贵人往来需索弃官归】徐翀【丰城人宏治中知枣阳县邑鲜积储翀乃规画置预备 仓二所储谷至万斛值岁歉民甚赖之】聂贤【长夀人正德中补湖广荆南兵巡副使驻襄阳疆毅饶 干用修城及大堤筑蒋家埠扞水全活者万家】吴华【东郷人正德中知襄阳府爱民养士建尊经阁 集百家书公余辄讲谕授诸生毁淫词奬忠节凡古名贤无祠者创庙宇置田祭之】吴昂【海?人正 德中知宜城县民有领种官庄者亩收三分谓之老亩又量田加租昂斟酌租课但徵老亩租民皆便 之】安邦【确山人正德中知枣阳县会流贼赵鐩刘文质等来攻凡二十七昼夜邦率衆力御城得全 贼退即筑城民皆安堵如故】吕顒【宁州人嘉靖中知襄阳府汉水暴涨坏堤及城顒多方扞之民赖 以安】徐学谟【嘉兴人嘉靖中知襄阳府时景王之国以安陆地小欲以襄之沙市益之学谟力持不 可王不能夺在任刚毅不挠以亷着声】王可宾【内乡人隆庆中知南漳县建讲堂以造士丈地亩以 均徭役清隐漏民怀其惠】万振孙【合肥人万历中知襄阳府作人造置学田一千三百余亩社学一 百有八所独建书院一助建者六所】冯若愚【慈谿人万历中知襄阳府时宗藩扰民羣校络绎出侮 州邑长吏若愚一切禁断之藩不敢逞又诏开矿税璫聚亡命生事若愚捕璫役数十人悉缚以石投诸 江璫遂戢寻中以事罢去】何栋如【无锡人万历中襄阳府推官执法公明时税璫骄横栋如按捕其 党置之法中蜚语被逮寻得白】王业浩【余姚人初知谷城卓异调繁襄阳轻刑缓赋劝农息争会下 诏捕蝗乡民负担来献业浩计蝗发赈民德焉】刘宇【兴安州人万历中知襄阳县廉公有威临事敏 干初宜城大猾占襄民地七百亩收其租入而遣赋以累襄民者十余年宇按视之立呼前输赋者尽分 其地】王之瀚【绦州人万 历 中 知枣阳县力 阻 开 矿忤税监陈奉被逮下狱斥为民】 王家业【西安人万历中知均州州南四十里石板滩有堰灌田数百顷废圯近百年家业莅任特为修 治至今赖之】金九陛【全椒人崇祯中知枣阳县释寃狱恤穷黎蝗不入境流寇躏郧襄九陛练民兵 储粮以待七年张献忠入境九陛潜兵击之杀其渠混天一字王贼再来攻九陛却之自是不敢犯】胡 承熙【应天人崇祯中知均州有能声迁刑部员外郎未行流寇?城执之不屈与其子尔英死之 本 朝乾隆四十一年 赐谥节愍】王瑞柟【浙江人崇祯中擢兵备佥事驻襄阳张献忠就抚於熊文灿瑞柟力持不可与左良玉谋执之文灿不从未几献忠叛留书於壁具列上官受赇之数而题其末曰 不受我赇者王兵备一人也 本朝乾隆四十一年 赐谥曰忠节】阮之钿【桐城人崇祯中知糓 城县未至任张献忠?城据之以求抚总理熊文灿许之处其衆数万於四郊渐肆行刼之钿上牒言状 不报明年献忠叛之钿仰药未死贼杀之焚屍赠尚宝少卿 本朝乾隆四十一年 赐谥忠节】邝 曰广【南海人崇祯时襄阳府推官流寇至曰广守南城夜半贼上城曰广寇服危坐不为动贼杀之子 逢明逢泰俱被害 本朝乾隆四十一年 赐谥烈愍】黎民安【金谿人官游击驻襄阳流寇?城 民安率所部千人?战矢尽被缚骂贼死 本朝乾隆四十一年 赐谥烈愍】李大觉【金谿人崇 祯时知谷城县兼署襄阳县事城陷繋印於肘缢死堂上 本朝乾隆四十一年 赐谥节愍】郭裕 【新淦人崇祯中知枣阳县流寇来犯时左良玉屯近邑裕邀与共击却之後贼衆复至裕发礟石毙贼 无算贼攻益力城?裕身被数槊大骂贼为贼支解阖门遇害 本朝乾隆四十一年 赐谥忠烈】 万敬宗【南昌人崇祯末知光化县流寇破城死之本朝乾隆四十一年 赐谥节愍】陈美【新建 人崇祯末知宜城县流寇来攻率民城守】 【躬冒矢石固拒八昼夜力尽被执骂不絶口贼怒以火然其身死 本朝乾隆四十一年 赐谥忠 烈】 本朝李藻【阳城人顺治初大将军豫王帅兵南下委署襄阳副使议复荆州襄阳城门久毁藻潜度尺 寸密为门由水道载入翼日门成贼衆骇遁】刘开文【邹平人顺治初任下荆南道副使王光泰叛被 执死之时知府王鑛襄阳知县潘朝佑俱死难鑛祥符人朝佑杞县人】王良弼【平顺人顺治初知光 化县城中止十七家多方招徕民稍安集时流贼未熸良弼多方防御寝食城上月余力疾冒矢石战守 贼遁去良弼以劳瘁卒】姚延儒【乌程人顺治初知南漳县贼郝摇旗等?城死之事 闻赠官廕子 时同死者训导贺来泰天门人】唐士杰【辽东人顺治中知南漳县流贼盘踞西山士杰力战不胜自 焚死】汤家相【赵城人顺治进士知南漳县甫下车而寇至坚壁清野遣兵斩伪将马臣孙信寇乃遁 招民垦田六百余顷修永泉八观水利漳民赖之】王进忠【山海卫人康熙初襄阳前营游击剿西山 贼遇伏死之】张所蕴【高阳人康熙初襄阳前营守备剿西山贼血战三昼夜矢尽遇害时战死者千 总李三畏邓州人把总孙继冈新野人】

周宋玉【楚宜城人屈原弟子隽才辨给善属文为楚大夫闵其师屈原忠而放逐乃作九辨以述 志唐勒谗之於襄王复着赋以自见後世修辞者称之】汉刘演【字伯升舂陵人光武帝之长兄性刚 毅慷慨有大节王莾簒演发舂陵子弟部署宾客与新市平林兵合军而进斩甄阜梁邱赐于潢淳水破 严尤陈茂於育阳後为更始所害光武即位追封齐王谥曰武】习融【襄阳人有德行不仕子郁字文 通建武中拜侍中对襄阳侯】刘珍【一名宝字秋孙蔡阳人少好学永初中为谒者仆射邓太后诏使 校定东观诸书又诏作建武以来名臣传延光五年转卫尉卒官珍着誺颂连珠凡七篇又撰释名三十 篇以辨万物之称号】王逸【字叔师宜城人元初中举上计吏为校书郎顺帝时为侍中着楚辞章句 行于世其赋诔书论及杂文凡二十一篇又作汉诗百二十三篇子延夀字文考少游鲁国作灵光殿赋 後蔡邕亦造此赋未成及见延夀作甚奇之遂辍翰焉】李昺【字子然鄼人习鲁诗京氏昜笃行好学 不羡荣禄室家相待如宾州府辟召及公车徵皆不应】何顒【字伯求襄鄊人少游学洛阳与郭林宗 贾伟节等相好显名太学友人虞伟高有父讐未报笃病将终顒往候之伟高泣诉顒感其义为复雠以 头醊其墓及陈蕃李膺之败顒与蕃膺善乃变姓名亡匿汝南党事起顒私入洛阳为求援救全免者甚 衆党锢解辟司空府董卓秉政与司空苟爽司徒王允共谋卓以他事为卓所繋忧愤而卒】谢该【字 文仪章陵人明春秋左传为世名儒门徒数百千人建安中河东人乐详条左氏疑滞数十事以问该皆 为通解之名谢氏释行于世仕为公车司马令父母老托疾去官少府孔融荐拜议郎以夀终】龎德公 【襄阳人居岘山之南未尝入城府夫妻相敬如宾荆州刺史刘表数延请不能屈乃就候之德公释耕 於垄上而妻子耘於前表指而问曰先生若居畎亩而不肯官禄後世何以遗子孙乎德公曰世人皆遗 之以危今独遗之以安虽所遗不同未为无所遗也表叹息而去後遂携其妻子登鹿门山采药不返】 司马徽【字德操襄阳人善知人同郡龎德公称为水镜先主尝问世事於徽徽曰儒生俗士岂识时务 识时务者在乎俊杰此间自有伏龙凤雏先主问为谁曰诸葛孔明龎士元也】黄承彦【襄阳人高爽 开朗为沔南名士以女妻诸葛亮】蒯良【字子柔中卢人刘表为荆州刺史延之与谋良曰衆不附者 仁不足也附之而不治者义不足也苟行仁义百姓归之如水就下何患不从】蒯越【字异度良弟深 中足智大将军何进辟为东曹椽越劝进诛诸阉宦进犹豫不决越知进必败求出为汝阳令佐刘表定 荆州遣人诱宗贼斩之又与龎季说降江夏贼张虎陈生於襄阳後归曹操晋官至光禄勲】杨虑【字 威方襄阳人少有德行为江南冠冕州郡礼召诸公辟请皆不能屈年十七卒鄊人宗贵号曰德行杨 君】三国汉龎统【字士元襄阳人德公从子少朴钝未有识者惟德公重之年十八使诣司马徽徽与 语自昼达夜甚异之称为南州士之冠冕後为郡功曹先主领荆州统以从事守耒阳令在县不治免官 鲁肃遗先主书曰龎士元非百里才使处治中别驾之任始当展其骥足耳诸葛亮亦以为言先主与语 大器之以为治中从事亲待亚於亮从先主入蜀劝取益州进围雒县统率衆攻城为矢所中卒年三十 六先主痛惜流涕追赐爵关内侯谥曰靖】习珍【襄阳人仕蜀汉为禆将孙权袭杀关忠义珍与樊胄 等举兵弗克潘濬招降珍曰我必为汉鬼不为吴臣粮尽自裁】马良【字季常宜城人兄弟五人并有 才名鄊里为之谚曰马氏五常白眉朂良良眉中有白毛故以称之先主辟良为左将军後遣使吴孙权 敬待之先主称尊号以良为侍中及东征吴遣良入武陵招纳五溪蛮夷蛮夷渠帅皆受印号咸如意旨 会先主败绩於夷陵良亦遇害】董恢【字公绪襄阳人入蜀以宣信中郎副费褘使吴孙权问禕曰杨 仪魏延牧竖小人若一朝无诸葛亮必为祸乱矣诸君曾不知防虑乎褘不能答恢曰仪延不协起於私 忿无黥韩难御之心也今方埽除强贼混一区夏功以才成业由才广若舍此不任防其後患非长计也 诸葛亮闻之以为知言恢还辟为丞相府属迁巴郡太守】习祯【字文祥襄阳人有风流善谈论随先 主入蜀历雒郫令南广汉太守子忠亦有名宦至尚书郎忠子隆为步兵校尉掌校秘书】辅匡【字元 弼襄阳人随先主入蜀益州既定为巴郡太守建兴中徙镇南右将军封中鄊侯】杨仪【字威公襄阳 人初为关忠义功曹建兴三年丞相亮以为参军迁长史亮数出军仪常规画分部筹度粮谷不稽思虑 斯须便了军戎节度取辨於仪十二年随亮出屯谷口亮卒仪领军还魏延反仪讨平之】杨顒【字子 昭襄阳人入蜀为巴郡太守丞相诸葛亮主簿亮常自校簿书顒谏曰为治有体上下不可相侵故古人称坐而谕道谓之三公今明公为理亲自校簿书流汗竟日不亦劳乎亮谢之後为东曹属典选举】马 谡【字幼常良弟以荆州从事为先主入蜀除绵竹成都令越嶲太守才气过人好谕军计丞相诸葛亮? 加器异亮征南中问计於谡谡曰用兵之道攻心为上愿公服其心而已亮纳其策赦孟获以服南方故 终亮之世南方不复反】廖化【字元俭襄阳人为关忠义主簿荆州既属吴思归先主乃诈死因擕持 老母昼夜西行会先主东征遇於秭归先主大悦以化为宜都太守後主时为丞相参军後假节领并州 刺史封中鄊侯以果烈称】向朗【字巨达宜城人少师事司马德操先主以为巴西太守後主时领长 史建兴六年免官朗少以吏能见称及去职潜心典籍年踰八十犹手自校书讲论古议不干时事执政 以下皆敬重焉子条亦博学多识为御史中丞】向宠【朗兄子先主时为牙门将秭归之败宠营特全 後为中部督典宿卫兵诸葛亮当北行表称将军向宠性行淑均晓畅军事迁中领军延熙三年征汉嘉 蛮夷遇害】魏龎山民【德公子有令名娶诸葛亮姊为魏黄门吏部郎】吴李衡【字叔平襄阳人闻 羊道有人物之鉴往干之道曰多事之世尚书剧曹郎才也是时校事郎吕壹操弄威柄大臣莫敢言道 曰非李衡无能困之者遂共荐为郎孙权引见衡口陈壹奸短数千言权有媿色数月壹被诛而衡大见 显擢後为丹阳太守加威远将军】张悌【字巨先襄阳人少有名理孙休时为屯骑校尉晋伐吴孙皓 使悌督诸葛靓等帅衆渡江逆战靓大败退走使迎悌悌不去靓自牵之悌曰今日以身殉社稷复何遁 也靓收泪放之为晋军所杀】习温【襄阳人识度广大始为荆州大公平甚得州里之誉历长沙武昌 太守选曹尚书长子字执法郎每出车骑导从甚盛温怒杖责之曰贵而能贫始可以无患可以侈靡竞 乎】晋罗宪【字令则襄阳人父蒙为蜀广汉太守宪年十三能属文早知名性方亮严整待士无倦轻 财好施不营产业由蜀归晋持节领武陵太守泰始初入朝诏曰宪忠烈果毅有才策器干可给鼓吹卒 追封西鄂侯谥曰烈】龎涣【襄阳人德公孙晋太康中为牂牁太守去官归鄊鄊人宗敬之里中化其 德让少壮皆代老者担】罗友【字它仁襄阳人累官广益二州刺史在藩举其宏纲不存小察甚为民 吏所安悦】习凿齿【字彦威襄阳人博学洽闻以文笔着称荆州刺史桓温辟为从事累迁别驾温出 征伐凿齿或从或守所在任职每处机要莅事有绩善尺牍论议温甚器遇之时温觊觎非望凿齿在郡 着汉晋春秋以裁正之起汉光武终於晋愍帝於三国时以蜀为正统凡五十四卷临终上疏谓晋宜越 魏継汉不应以魏後为三恪】南北朝宋柳元景【字孝仁襄阳人世祖镇襄阳以元景为武威将军随 郡太守朝廷大举北侵加元景建威将军总统军师向陕合战魏军大溃再出北侵威信着於境外世祖 即位拜侍中寻转宁蛮校尉雍州刺吏平鲁爽及臧质封巴东郡公受遗诏辅幼主理朝务有宏雅之度 是时在朝多事产业惟元景独无所营】齐柳世隆【字彦绪元景兄子读书折节涉猎文史与张绪王 延之沈琰为君子交宋时以平沈攸之功封贞阳县侯齐高帝践阼进爵为公居母忧寒不衣絮杖而後 起性清亷惟日事坟典在朝不干世务垂廉鼓琴风韵清远甚获世誉卒赠司空谥忠武子忱年数岁世 隆及妻阎氏疾忱衣不解带经岁及居丧以毁闻梁时封州陵伯】梁柳庆远【字文和元景弟子仕齐 为魏兴太守郡遭暴水人欲移於圮城庆远曰吾闻江河长不过三日命筑土而已俄而水退百姓服之 梁武帝临雍州辟为别驾尽试协赞武帝受禅封云杜侯出为雍州刺史士庶怀之卒谥忠惠】柳恽 【字文畅世隆子少有志行好学善尺牍与陈郡谢瀹邻居深所交爱?曰宅南柳郎可为仪表试守鄱 阳相听属吏得尽三年丧礼署之文教百姓称焉梁武帝至建业惮上牋请城平之日先收图籍及遵汉 高寛大之义帝从之恽立性贞洁再为吴兴太守人吏怀之少工篇什复善弹琴投壶射必命中碁品第二武帝尝称之曰柳恽可谓具美分其才技足了十人恽弟憕累官蜀郡太守为政亷恪益部怀之恽子 偃年十二梁武帝引见问读何书对曰尚书问有何美句对曰德惟善政政在养民衆咸异之後为驸马 校尉封都亭侯】冯道根【字巨基酇人少失父家贫佣赁以养母年十二以孝闻高祖起义师以道根 为骁骑将军尝为先锋?阵能检御部曲高祖尝指道根示尚书令沈约曰此人口不论勲约曰此陛下 之大树将军也历处州郡和理清静在朝廷虽贵显而性俭约所居无器服侍卫萧然如素士当世服其 清退为散骑常侍左军将军卒谥曰威】郭祖深【襄阳人武帝时为後军行参军诣阙上封事二十九 条帝虽不能悉用然嘉其正直为南津校尉搜捡奸恶不避强御朝野惮之絶於干请令行禁止江中尝 有贼祖深自率兵讨之遂大破贼长江肃清】吉翂【字彦霄冯翊莲勺人家居襄阳幼有孝性遭所生 母忧水浆不入口父为吴兴原鄊令为吏所诬逮诣廷尉耻为吏讯虚自引咎罪当大辟翂年十五挝登 闻鼓乞代父命武帝疑其受教於人敇廷尉严加胁诱廷尉乃盛陈徽纆厉色问之对曰诚不忍见父极 刑明诏听代不异登仙廷尉矜之欲寛其械翂弗听竟不脱械事闻帝宥其父後丹阳令欲举翂纯孝翂 固辞曰父辱子死斯道固然若翂当此举则是因父卖名固拒止之後辟本州主簿监万年县朞月化 行】张景仁【广平人父为同县韦法所杀景仁时年八岁及长志在复讐後遇法於公田渚手斩其首 以祭父墓诣郡自缚乞依刑法简文在镇下诏褒美之原其罪】柳敬礼【庆远孙累官扶风太守大宝 中陷於侯景与南康王会理谋袭景尅期将发萧贲告景遂遇害】杜崱【襄阳人父怀珤累有军功卒 谥桓侯兄嶷膂力絶人号为杜彪崱幼有志气以胆勇称归梁元帝封枝江县公讨平侯景破齐将郭元 建败降陆纳平武陵王于硖石卒谥武崱兄弟九人兄嵩岑嶷岌巚岸及弟嵸幼安并知名岑子龛元帝 时封中庐县侯破侯景将侯子鉴江陵既?贞阳侯渊明绍梁嗣改封溧阳县侯】张彪【襄阳人临城 公大连出牧东扬州以彪为中兵参军後奉表元帝帝甚嘉之及侯景平王僧辩遇之甚厚引为爪牙僧 辩见害彪据会稽拒陈文帝败入若邪山为陈将章昭达所杀】周柳霞【一名遐字子昇元景族孙幼 而爽迈神彩嶷然仕梁除尚书工部郎周保定中徵为霍州刺史导民以德民感化之天和中卒霞有志 行父卒於扬州自襄阳奔赴六日而至哀感行路奉丧泝江西归中流风起舟几覆霞抱棺号恸愬天俄 顷风息其母尝乳发疽霞吮脓止其痛旬日遂瘳咸以为孝感所致】柳靖【字思休霞子少方雅博览 坟籍梁大定中为尚书度支郎历河南德广二郡守雅逹政事所居皆有治术隋文帝徵之以疾固辞闭 户以琴书自娱足不历园庭子弟有过靖必下帷自责长幼相率拜谢於庭靖然後见之朂以礼法於是 鄊里亦化之】杜叔毗【字子弼襄阳人早孤事母以孝闻仕梁为宜丰侯萧修府直兵参军西魏逹奚 武围修於南郑修令叔毗请和周文帝见而礼之使未及还而修中直兵曹策谋以城降武时叔毗兄君 锡从子映映弟晰各领部曲策诬以谋叛加害叔毗志在复雠恐坐及其母母曰若曹策朝死吾以夕殁 亦所甘心遂白日手刃策于京城面缚请就戮周文帝舍之遭母忧哀毁骨立殆不胜丧後从南伐军败 为陈人所禽将降之叔毗辞色不挠遂被害】隋柳庄【字思敬霞子少有器量博览坟籍兼善辞令蔡 大宝见之叹曰襄阳水镜复在於兹後仕隋为给事黄门侍郎明习旧章雅达政事凡所驳正帝莫不称 善官至饶州刺史】柳?【字頋言世隆曾孙少聪敏解属文好读书所览将万卷仕梁入隋转晋王谘 议参军王好文雅招引才学之士诸葛颍虞世南等百余人以充学士而?为之冠王以师友处之官至 秘书监封汉南县公】唐张柬之【襄阳人中进士第永昌元年以贤良召年七十余矣对策者千余东 之为第一出为合蜀二州刺史故事岁以兵五百戍姚州地险瘴到辄死柬之上疏论其弊俄为荆州长 史以狄仁杰荐迁秋官侍郎姚崇复荐之即日拜同凤阁鸾台平章事进凤阁侍郎首建谋诛张易之昌 宗迎中宗复辟以功封汉阳郡王为武三思所谗罢知襄州持下以法虽亲旧无所纵贷未几流泷州忧 愤卒景云元年赠中书令谥曰文贞】杜易简【襄阳人九岁能属文长博学为岑文本所器官至开州 司马】杜审言【字必简易简从弟少与李峤崔融苏味道为文章四友官至修文馆直学士坐事贬吉 州司户司马周季重构其罪繋狱审言子并年十三刺季重於座为左右所害】尹怦【字守忠襄阳人 父嗣宗居丧尽礼怦年十三竭力畎亩勤若养亲父疾笃怦不解衣历年形貌顿瘠几至殒灭父卒庐墓 负土成坟朝夕?咷有紫芝产墓侧龙朔中刺史封道洪改其闾为南陔里张东之为记子?先孙仁恕 皆有孝行俱被旌表】席豫【字建侯襄阳人年十六擢上第太平公主闻其名将表为谏官豫耻汚遁 去俄举贤良方正异等累迁考功司员外郎进绌清明拜吏部侍郎典选六年拔寒远士多至台阁当时 推知人天宝六年进礼部尚书以使者按行江南江东淮南南方俗死不葬豫教以埋歛明列科防俗为 之改豫清直无欲当官不为权势撼卒谥曰文弟晋亦以文名当时】孟浩然【襄阳人少好节义喜振 人患难隐鹿门山年四十乃游京师尝於太学赋诗一座嗟伏无敢抗张九龄王维雅称道之采访使韩 朝宗约同至京师欲荐诸朝会故人至剧饮欢甚遂不赴】杜甫【字子美审言孙天宝十三年献三礼 赋帝奇之擢右卫率府胄曹参军会禄山乱天子入蜀肃宗立自鄜州羸服奔行在为贼所得亡走凤翔 上谒拜右拾遗房琯败陈涛斜罢相甫上疏救出为华州司功参军弃官客秦州俄流落剑南依严武武 表为检校工部员外郎武卒客耒阳卒甫数遭寇乱挺节无所汚为歌诗伤时挠乱情不忘君人怜其忠 云】柳识【字方明襄阳人工文章与萧颍士元德秀刘迅相上下练理创端往往诣极当时作者服其 简拔】柳浑【字夷旷襄阳人天宝初擢进士第累官尚书右丞朱泚乱浑匿终南山贼素闻其名以宰 相召浑赢服步至奉天改官散骑常侍贞元三年同中书门下平章事帝常择吏宰畿邑而政有状召宰 相语皆贺帝得人浑独不贺曰此特京兆尹职耳非陛下所宜帝然之浑瑊与吐蕃会盟浑曰吐蕃难以 信结臣窃忧之後吐蕃刧盟将校皆覆帝大惊曰卿儒生乃知军戎万里情乎益礼异之浑清俭不营家 产善属文卒谥曰贞】朱放【字长通襄州人隐居剡溪贞元初召为拾遗不就有诗一卷】鲍防【字 子慎襄阳人代宗时屡迁太原节度使人乐其治诏图形别殿贞元元年策贤良方正得穆质柳公绰崔 邠等世美防知人卒後赠太子少保谥曰宣防工诗与中书舍人谢良弼友善时称鲍谢云】皮日休 【字袭美襄阳人咸通八年进士崔璞守苏辟军事判官入朝授太常博士後为黄巢所杀日休工诗与 陆龟蒙齐名号皮陆】冯行袭【武当人以谋勇称中和初鄊豪孙喜聚衆谋攻城行袭伏士江澳诱喜 斩之刘巨容表为均州刺史李茂贞养子継臻?金州行袭攻破之昭宗授行袭金州防御使杨守亮将 袭京师道金商行袭逆战破之就擢戎昭军节度使】宋张巨源【襄州人五世同居绍旌门巨源素习 法律太平兴国中赐明法及第】刘芳【襄州人五世同居诏旌门淳化四年来贺夀宁节赐进士出 身】常元绍【襄州人十世同居真宗时旌表仍蠲其课调】张士逊【字顺之乾德人淳化进士历知 射洪襄阳邵武县以寛厚得民真宗时充河北转运使河侵棣州诏徙州阳信粮多不可迁士逊贷栗於 濒河数州期来岁输阳信公私利之仁宗时同中书门下平章事康定初士逊言禁兵久戍边其家有不 能自存者帝命出内藏緍十万赐之致仕卒谥文懿士逊持正寛厚人有挟怨诬讦执政谏官者恒于帝 前解免之被构?者多获保全子友直字益之仁宗令馆阁读书累迁知越州州民每春歛财大集僧道 士女谓之祭天友直下令禁絶取所歛财建学以延诸生弟友正字义祖居小阁学书足不出户积三十年不辍遂以书名】欧庆【字贻孙光化人以通三礼出身居官亷平宗族孤幼者皆养於家及卒欧阳 修为表其墓】戴国忠【光化人庆历进士官屯田郎中欧阳修称其忠信笃於朋友孝弟孚于宗族礼 义达於鄊里】张问【字昌言襄阳人进士起家通判大名府羣牧地冒入於民有司按籍括之持诏书 夺民田至毁室庐发邱墓问以为非朝廷意具状以闻仁宗立罢之擢河北转运使所部地震河决议欲 调民三十万筑堤问言堤未能为益劳民非计神宗从之熙宁末知沧州独不行新法累官正议大夫】 米芾【字元章襄阳人历官知无为军召为书画学博士为文奇险不蹈袭前人妙于翰墨沈着飞翥得 王献之笔意画山水人物自名一家尤工临移至乱真不可辨官至知淮扬军子友仁字元晖力学嗜古 亦善书画世号小米仕至兵部侍郎敷文阁直学士】张嵲【字巨山襄阳人宣和三年上舍选中第绍 兴五年召对嵲言荆襄夀春当择良将劲兵戍守其地除秘书省正字六年地震嵲奏请薄赋安民再迁 着作郎请择儒臣为蜀荆襄帅九年除司勲员外郎金人败盟上命两省卿监郎曹各草檄以进独取嵲 所进者播之四方升实録院修撰论王德擅退军不当受承宣防御使封还词头官至敷文阁待制】李 道【光化人绍兴三十一年为荆南都统金将刘萼入光化道率鋭卒至茨湖与萼对垒无日不战萼毁 光化屋作船栰以渡江道率衆下水鏖战尽夺船栰遂复光化】孟宗政【字德夫枣阳人豪伟有胆畧 开禧中金兵逼襄邓宗政率义士夺其辎重累官京西钤辖驻劄襄阳金兵至枣阳赵方檄宗政援之午 发岘首迟明抵枣阳驰突如神金兵宵遁差权枣阳军初视事一爱仆犯新令立斩之军民服栗於是筑 堤积水修治城堞简閲军士金兵围城历三月大小七十余战宗政身先士卒金兵奔溃讹可攻枣阳百 方守御血战十五阵讹可弃帐走宗政出兵拔湖阳县燔烧积聚夷荡营砦金人自是不复窥襄汉中原 遗民来归者以万数宗政发廪赡之为给田剏屋与居籍其勇壮号忠顺军俾出没唐邓间威振境外卒 之日边城为罢市恸哭】孟珙【字璞玉宗政子从父在行间屡建策立功累迁亰西副将总忠顺军绍 定元年剏平堰於枣阳建通天槽八十三丈溉田十万顷立十庄三辖使军民分屯岁收赡裕未几为京 西兵马铃辖斩邓贼武天锡破金将武仙擢江陵府副都统制端平元年与元兵破蔡州灭金帅师至东 京谒陵二年授主管马使司公事驻黄州朝辞帝问和议对曰臣介胄之士当言战不当言和元兵北攻 诏珙往援累战皆捷复郢州荆门襄阳珙策元兵必道施黔以透湖湘乃遣兵屯峡州归州以弟瑛驻施 州弟璋驻澧州以御之进四川宣抚使大兴屯田元兵至珙下令不许弃寸土权开州梁栋弃城斩以狥 由是诸将禀令惟谨後镇江陵卒谥忠襄珙忠君体国与人一以恩意抚接其学邃於易着警心易赞】 石潨【光化人博古通今其诗淡泊时出伟丽有沧浪集官至朝散郎】张惟孝【字仲友襄阳人通春 秋工骑射开庆元年至江陵宣抚姚希得奇其才罗致之时鼎澧五州甚危惟孝击鼓耀兵不数日衆至 万人数战俱捷江上平制置使吕文德招之不就而遁】元金希说【襄阳人博通经史善属文官至内 台御史弟希舜亦有才名】陶元干【襄阳人淹贯经史尤明易理尝注易世称为陶易】明兰以权 【襄阳人博学能诗洪武初以才选授中书省照磨时广西未靖遣权抚之至则宣布德威而獠人感化 未几陞应天府尹以端谨称】任亨泰【襄阳人少颍悟洪武中擢进士第一历官礼部尚书太祖重其 学行每呼襄阳任而不名出使安南为蛮邦所重】陈让【谷城人洪武举人授刑部主事谳狱明允改 御史寻擢刑部郎中以公廉称】廖昇【襄阳人早以学行知名洪武中为左府断事擢太常少卿建文 元年修高帝实録燕师渡江昇恸哭与家人诀自缢死 本朝乾隆四十一年 赐諡曰忠节】李文 郁【字允实襄阳人由贡生授教谕永乐中累迁户部侍郎佐夏原吉治河未几坐事谪辽东二十年洪熙初召为通政参议性介直持守坚正久处患难不移其志】王忠【字克诚襄阳人永乐中袭寛河卫 千户扈从北征先登战殁於三岔口赠都督】王纳【谷城人永乐进士授高唐知州教稼穑新学校均 租赋省刑罚值岁荒赈救多所全活秩满父老诸阙恳留宣宗经其地闻纳善政嘉之赐以金绮】宋佑 【襄阳人天性至孝母病刲服及殁水浆不入口者累日啜粥者十有五年待诸弟极友爱子钊亦以孝 闻】杜衡【南漳人居家孝友父卒庐墓三年景泰初任楚雄府推官持已亷洁决狱平恕秩满致仕行 李萧然】曹璘【字廷辉襄阳人成化进士历官御史孝宗时抗章劝讲学行孝凡十事悉嘉纳之出按 两粤远近肃清访陈献章於新会服其言论引疾归卜居山中三十年不入城市徵召皆不应】王琰 【字良璧枣阳人成化进士历官御史廵按苏松厘奸剔弊吏民慑服後以直谏杖毙囊无嬴帛椑衾不 备合台共相佽助始克举丧】李端【字表正枣阳人成化进士官御史刚毅质直中官汪直憾之诬以 事下锦衣狱谪永宁经历後迁温州知府有善政】王凝【字道甫宜城人嘉靖进士充裕府讲读时穆 宗在青宫起居不慎凝独正色直谏穆宗每优容之後巡抚云南绥怀远近滇人比之王恕】宋鳌【光 化人以贡生为建平县丞倭入寇上官檄鳌御之追至上海城?死】张鸾【均州人性孝友尝让产於 兄子嘉靖中以贡生为叶县丞有惠政尝植柳於官治人称张柳】韩应龙【字五云光化人万历举人 授南平令历陞长芦运使归里值李自成据襄自缢死 本朝乾隆四十一年 赐諡节愍】邱瑜【字 德如宜城人天啓进士崇祯中历官少詹事襄阳?瑜上恤难宗择才吏旌死节停催征苏邮困禁劳役 六事洊陞东阁大学士後被贼执不屈死贼?襄时瑜父民忠妻龚氏媳廖氏女二俱被执不屈死子之 陶伪降于贼蜡书与孙传庭谋为内应事泄遇害一门死难共七人民忠之陶俱於 本朝乾隆四十一 年赐祀忠义祠】方岳贡【字禹修谷城人天啓进士崇祯初出守松江筑沿海石堤及仓城擢山东副 使督漕运吏部尚书郑三俊举其廉能晋副都御史十六年入政府後与邱瑜同狥难兄岳朝万历中知 昭化县以茂绩着闻榷关九江有廉名】常存畏【谷城人天啓举人崇祯中赴会试为流贼所执欲刼 为首领骂不絶口死本朝乾隆四十一年 赐祀忠义祠】蔡思绳【字孺思襄阳人由贡生知井研 县归值流寇?城死之时同县宋大勲以福州通判家居亦殉难本朝乾隆四十一年俱 赐谥节 愍】徐泽【字兑若崇祯进士知遵义县献贼?城死之本朝乾隆四十一年 赐谥节愍】李世儒 【谷城人流贼作乱世儒负母避兵山岩为贼所逼令弃母随营世儒徒跣负母如故遂被害】李友竹 【字靖节均州人事継母以孝闻闯贼陷城死之 本朝乾隆四十一年 赐祀忠义祠】 本朝李藻【枣阳人顺治初以守城死难无子妻赵氏亦守节有司旌其门】刘宇广【南漳人父荣知 醴泉县缘事戍辽左宇广生于戍所及长艰苦备尝鬻身赎父罪奉父南旋色养尽孝乾隆十四年 旌】卫逹【南漳人性至孝为里党所推公举被 旌】龙在天【谷城人事父母尽孝养生送死一无 遗憾乾隆五年 旌其门】宋玉阶【谷城人以孝行闻于邑中有司举焉乾隆二十九年 旌】

汉杜根【颍川定陵人永初元年为郎中时和熹邓后临朝权在外戚根以安帝年长宜亲政事乃 与同时郎上书直谏太后收执根等令盛以缣囊於殿上朴杀之执法者私语行事人使不加力根得苏 因逃窜为宜城山中酒家保积十五年酒家知其贤厚敬待之及邓氏诛左右皆言根之忠方归鄊里】 颍容【陈国长平人初平中避乱荆州聚徒千余人刘表以为武陵太守不肯起着春秋左氏条例五万 余言】丁兰【河内人寓居南漳少丧父母不得奉事乃刻木为人髣髴亲形事之若生每事必告焉】 赵戬【长陵人客於荆州刘表厚礼焉及曹操平荆乃辟之执戬手曰恨相见晚】三国汉诸葛亮【琅 琊阳都人从父元与荆州刘表有旧将亮及弟均往依之元卒亮躬耕陇亩好为梁父吟自比管仲乐毅 先主屯新野徐庶荐之先主遂诣亮凡三往乃见屏人与语先主善之於是情好日密先主曰孤之有孔 明犹鱼之有水也】南北朝魏薛憕【汾阴人曾祖避地襄阳憕少孤躬耕养祖母暇则览文籍未尝趋 世禄之门孝昌中还洛阳】唐甄逢【无极人父济为襄阳参谋因家宜城逢少孤及长耕宜城野自力 读书不谒州县岁饥节用以给亲里大穰则赈其余於鄊党贫狭者朋友有缓急辄出家赀周赡以义闻 逢以父济不污禄山伪命名未在国史欲诣京师自言元微之移书史馆修撰韩愈愈答书褒之】钱徽 【吴兴人第进士後居谷城谷城令王郢以财货馈游士坐是得罪观察使樊泽视其簿独徽无有乃表 署掌书记泽卒周澈主留事吝赏徽颁衣絮於军衆大悦】宋胡旦【渤海人以秘书少监致仕後居襄 州既丧明犹令人诵经史隐几听之不少辍卒於襄州】韩维【雍邱人绍圣中坐元佑党谪崇信军节 度副史均州安置】明李梦阳【字献吉庆阳人罢官後居襄四载因汉水溢乃归在襄日着汉滨赋】


三国魏蒯祺【建安二十四年先主命孟达攻房陵祺为房陵太守为达所执不屈死之】晋吉挹 【冯翊莲勺人孝武帝初为魏兴太守符坚将韦锺来攻挹力拒之斩七百级加督五部军事锺率衆欲 趋襄阳挹又邀击斩五千级锺怒回军围之又屡挫其锋後锺衆继至城?引刀欲自杀友夺其刀会锺 执之闭口不言不食而死】郭宝【太元中上庸太守桓冲遣伐苻坚魏兴太守禇桓上庸太守殷方并 降之新城太守麴常遁走三郡皆平】西魏泉仲遵【上洛丰阳人废帝元年於上津置南洛州以仲遵 为刺史仲遵留情抚按百姓安之先是民多背叛仲遵以亷简处之羣蛮率服】周萧撝【兰陵人保定 三年为上州刺史为政仁恕以礼让为本尝至元日狱中囚悉放归家听亖日然後赴狱诸囚并依限而 至吏民称其惠化秩满当迁部民李漆等三百余人上表乞留诏嘉美之】李礼成【陇西狄道人武帝 时迁州刺史时朝廷有所徵发礼成以蛮夷不可扰扰必为乱上表固谏帝从之】隋窦贤【开皇中任 迁州刺史莅政有声士民怀之】唐张知謇【幽州方城人中宗在房州禁察苛严知謇与董元质崔敬 嗣继为刺史供亿保戴不少弛帝复位拜左卫将军】崔敬嗣【灵昌人中宗在房州吏多肆慢不为礼 敬嗣为刺史独尽诚推敬储给丰衍】韦景骏【京兆万年人中宗时迁房州刺史州无学校好祀淫鬼 景骏兴贡举通隘道作传舍罢祠祀无名者】宋辛文悦【开宝三年知房州时周恭帝降封郑王出居 是州上以文悦长者故命焉】杨仲元【管城人知郧乡县宰相张士逊先茔隶境内将属之召不往至 则按籍均役之虽堂帖求免不为减】陈希亮【眉川青神人仁宗时盗起京西富弼荐知房州州素无 兵备希亮以牢城卒杂山河户得数百人日夜部勒声振山南殿侍雷甲以兵百余人逐盗竹山所至为 暴希亮即勒兵阻水拒之命持满无得发士皆植立如偶人甲射之不动乃下马拜请死吏士皆欲斩甲 以狥希亮独治为暴者十余人使甲以捕盗自赎供奉官崔德贇捕贼党军子不获围竹山民向氏杀父 子三人枭首南阳市曰此党军子也希亮察其寃下德贇狱未服党军子获於商州诏赐向氏帛复其家 流德贇通州或言华隂人张元走夏州为元昊谋臣诏徙其族百余口於房饥寒且死希亮言元事虚寔 不可知请释其族诏从之老幼哭庭下画希亮像祠焉】李璆【汴人徽宗时知房州时既榷官茶复强 民输旧额贫无所出被系者数百人璆至即日尽释之】晋隲【绍兴初知房州适桑仲蹂躏军士絶粮 隲令军开垦至秋大熟贫民能为工匠者令修制军器农具移州治创州学俾民遣子弟入学免其役 税】明马伯庸【洪武初知郧县抚字流民兴举庶务人怀其惠】原杰【阳城人成化时刘千斤等为 乱流民逋寇多潜匿秦楚蜀三省之交命杰以户部侍郎出抚杰遍历山谿宣朝廷德意诸流民皆愿附 籍得户十一万三千有奇户各授田用轻则定赋置郧阳府及析置诸县择良吏为有司又置湖广行都 司增兵戍守以地界三省事无统纪请特设抚治经理周密措置宏远由是流人得所四境乂安】吴道 宏【宜宾人成化中以大理少卿抚治郧阳绥辑流移加意安抚】吴远【安福人成化中原杰开设府 治博选才望远由邓州知州荐为知府经营创建有劳来还定安集之功】侯爵【归德人成化中知郧 西县时县治新设庶务草创爵悉心规画秩满去士民建祠祀之】曾熙【泰和人成化中知竹溪县时 县初分设逋逃新附熙推诚招抚民甚安之】戴珊【浮梁人宏治中巡抚郧阳以房县幅 太广东南 地连山峒乃析置保康县尝自制阵法训练兵伍蜀寇野王刚躏竹山平利诸县珊遣将诛之释胁从数 千人遂定】胡伦【四川人宏治中知郧阳府郡东灵泉之西有武阳盛水二堰溉田甚博历久沦没岁 比不登民往往争水致讼伦割俸鸠工董治甃以巨石翼以巨干蓄泄有时至今赖之】苏惠和【蓬溪 人宏治中知保康县时县治初创惠和建城池创公署兴学育才分疆定籍在任九年户口蕃息】陈雍 【余姚人正德间抚治郧阳时荆襄汉沔及监利潜江诸邑民遭垫溺雍悉出公帑又借武当山香税亲 诣所在立法赈济全活者甚衆】王缜【东莞人正德中抚治郧阳武宗西狩传将幸武当诸郡预备供 亿科歛民财衆心骇愕缜令郡邑不为备中贵往来横恣者缜痛抑之】曾槐【商城人正德间知上津 县时蒿芦盗起槐捐俸甃砖城盗不为害】王以旗【江宁人嘉靖间抚治郧阳时平利竹房盗起倚险 行刼以旗遣指挥李时同知张直会擒之又给贫民牛种赈恤流亡民大悦】陈钥【潮阳人嘉靖中知 竹溪县时邑经贼残破复业者少钥劳心抚字亲历桑田劝民耕作又请岁减赋税十之三民甚德之】 张文英【武阳人嘉靖中竹谿主簿土寇掠境力战死】汪道昆【歙县人隆庆中抚治郧阳悉却供亿 为政不察察而大纲毕举】王世贞【太仓人万历中抚治郧阳弹斥贪墨清戎政核军屯郧阳屹然成 雄镇】宋豸【容城人万历中知郧阳府清田赋稽赋籍又以各属屯粮米麦一例并折高下轻重未免偏累请分别夏麦秋粟厘定成书郧民永享其利】陈暹【富顺人万历中知郧县时议开鑛采金遣中 官至郧暹言鑛脉巳絶遂得报罢】朱衣【南京锦衣卫人万历中自郧西知县调任房县民田每苦旱 潦衣於县南凿石为斗门大者三小者三十五为管七十余以时蓄泄溉田万余顷】潘可贤【乌程人 万历间知保康县建仓积谷以备岁饥民甚赖之】蔡复一【同安人天启中抚治郧阳时亢旱三月不 雨复一步祷自状其罪又不雨乃令开囹圄素冠布袍坐其中是夕甘雨如注】黄从贵【元城人崇祯 中知房县时盗寇出没从贵独守孤城援絶城?骂贼死本朝乾隆四十一年 予谥节愍】卢象昇 【宜兴人崇祯七年流贼破郧阳命象昇以佥都御史抚治至则属县残坏兵缺饷且从贼象昇熔所服 银盔带市具椎牛犒军励以忠义衆咸誓死时蜀寇返楚者驻郧之黄龙滩象昇与总督陈奇瑜分道夹 击连战皆捷汉南寇几尽因请益郧主兵减赋税缮城郭贷隣郡仓谷募商采铜铅铸钱郧得完】郝景 春【江都人崇祯间知房县修城濬隍缮守备贼至屡挫之会罗汝才就抚安揷房县巳而与张献忠俱 叛城?景春死之其子鸣鸾及仆陈宜俱从死事闻赠太仆寺卿立祠致祭 本朝乾隆四十一年予谥 忠烈】杨道选【房县守将崇祯间罗汝才?城同郡将张星炫俱不】 【屈死 本朝乾隆四十一年 予谥烈愍】蒋宗缙【铜仁人崇祯中知郧西县流寇猖獗宗缙缮 甲砺兵坚壁固守屡解重围後官军云集文武僚吏多聚於上津宗缙悉心调度刍粮无缺而民不受征 缮之累】方国儒【歙县人事母以孝闻崇祯中知保康县县小无备流寇至率乡】 【兵御之及败被执骂贼死 本朝乾隆四十一年 予谥烈愍】刘元伯【崇祯间知郧西县流贼 攻围日久力尽援絶城?死之本朝乾隆四十一年 予谥节愍】李孔効【辽阳人崇祯中知竹溪 县李自成张献忠先後围城孔効悉力扞御左良玉拥兵不救防兵内溃城遂?】 【孔効持利刃伏短垣间贼过辄杀之尽力格鬭被执不屈死 本朝乾隆四十一年 予谥节愍】 杨镜【四川人崇祯中知保康县空城无人招集逃亡浚池修城作保障计贼突至城破闭门自尽 本 朝乾隆四十一年 予谥节愍】 本朝徐启元【奉天人明末以都御史抚治郧阳时流寇路应彪冯养珠数万寇郧启元守御数年复以 密计杀贼顺治二年率土来归仍命抚治】刘璇 【广平人顺治初任郧阳府同知王光泰叛被执璇衣冠如平日面不改色笑曰男儿死耳岂可向贼作 乞怜状乎揖推官孙振扬曰弟先赴黄泉候公矣遂遇害时同殉难者郧阳知县赵丕承正定人】李承 鑛【大同人顺治初知房县时县城为流寇所毁承鑛居羊角砦招抚流亡老少归业贼潜山谷中一日 夜行三百里袭破砦被执不屈死】许文耀【福建人康熙初任郧阳通判杨来嘉叛上官檄文耀往抚 文耀谕以利害贼无从意文耀切责之遂遇害事 闻予恤】穆生辉【山西天镇人任郧阳总兵土寇 犯境力战死】傅桂芳【京卫人康熙中竹山营游击贼谭宏犯郧阳桂芳拒战死之】朱彩【高唐州 人康熙中知郧阳府旧有武阳龙门诸堰岁久湮废民失水利彩捐赀修复岁获倍登公余讲学劝农严 饬各属清查奸盗俾良民乐业禁革加派以除积弊郡中翕然称治卒於官祀名宦】

晋王逊【字邵伯魏兴人累官上洛太守私牛马在郡生驹犊秩满悉以付官永嘉中为宁州刺史 时外逼李雄内有夷寇吏士散没城邑邱墟逊披荒纠厉收聚离散诛豪右不奉法者征伐诸夷俘馘千 计於是莫不振服威行宁土遣子澄奉表劝进於元帝帝封逊褒中县公李骧宼宁州逊使将军姚崇? 琛拒之战于堂狼大破骧等崇以道远不敢渡水穷追逊执崇鞭之怒甚发上冲冠冠为之裂夜中卒谥 曰壮】西魏扶猛【字宗畧上甲黄土人世为上洛郡蛮渠帅梁时为新城上庸太守南洛北司二州刺 史封宕渠县男魏废帝元年降魏授车骑大将军罗州刺史从贺若敦讨信州破之入白帝城抚慰民夷 莫不悦服後又破蛮帅文子荣于汶阳进爵临江县公转绥州刺史从卫公直援陈将华皎时军不利惟 猛所部独全又从田宏破汉南诸蛮前後十余战每有功】明李善【房县人洪武初授国子助教历工 部郎中榷课芦茶出纳称平旋以引年致仕】彭忠【竹山人永乐举人累官常州知府郡为三吴剧地 时成祖营建北京民苦征徭忠抚字尽善治行为天下第一】潘荣【竹山人永乐初刑部主事谳决无 私尝曰一点墨一人命可不慎乎人服其言】杨五【保康人兄弟五人以射猎为业有勇名刘千斤石 和尚作乱欲掠远安惮五兄弟不敢越乃以重赂假道五阳受之而设伏以待贼觉乃遁去寇平授左千 户不就力耕终其身】周清【竹溪人正德中进士不乐仕进隐居教授嘉靖初为处州府推官循声丕 着以贤能徵卒於途】朱褒【字崇益郧西人嘉靖举人历官扬州府同知倭寇刼掠海壖褒率兵力战 死事闻赠布政司参议廕其子立祠祀焉】赫奕【郧县人嘉靖中举人授永昌府推官昭雪寃狱转晋 下川南参议适奢寇为乱奕亲冒矢石平之陞广东布政使未任卒川抚朱以平奢功疏于朝赠兵部侍 郎廕一子入监】温如玉【郧县人嘉靖进士累官御史巡按苏松时江南岛寇初平物产凋耗如玉一 意抚循民咸苏息寻擢山东按察副使以病归如玉谨亷隅敦孝友居官二十年故庐不增一椽】徐成 楚【字衡璧竹谿人万历进士知内黄县辨寃狱时有讼鬻田不鬻井者阳不应使人浚井得铁镇枯骨 乃十年前田主所潜杀布商也遂按伏法邑人神之岁旱蝗不入境擢给事中纠劾不避权贵】欧阳照 【竹溪人万历进士累官给事中出为陇西道副使为政持大体有能名】吴应元【郧西人以掾起家 慷慨有国士风任巴西典史以亷敏称天启三年奢贼宼乱得应元欲授以伪职应元骂曰某虽末吏官 自天岂向尔死贼求署耶拔刀自刭事闻令建祠祀】喻元杰【郧西人兄弟三人皆诸生崇祯十年流 贼夜袭城母陈氏方卧疾家人悉逃独元杰侍母侧母促之去元杰泣曰舍母偷生何以生为贼至母子 俱被害】寇士元【上津人明末寇乱士元以诸生散家财募士破贼知县蒋宗缙署为守备後力战死 本朝乾隆四十一年 予谥节愍】刘泗源【郧县诸生明末路冯二贼围郧城城中食尽将溃泗源 缒城入贼营为谍以间之两贼互相猜疑天明遁去】本朝谢廷宾【保康诸生有智畧郝贼盘踞房竹间往往以轻骑掠野廷宾纠合郷里保合山谷砦间出 奇兵袭贼贼遂不敢纵人赖以安】梁应旭【郧西人天性纯孝里党咸称之乾隆九年有司举 旌】

宋龚夬【瀛州人上疏乞正元佑后册位号及元符后不当并立书报闻巳而元佑后册再废言者 论夬尝建言诏削籍编管房州】刘光祖【简州阳安人赵汝愚既罢相韩侂胄擅朝目士大夫为伪学 逆党禁锢之光祖撰涪州学记谏官张釡指为谤讪夺职谪居房州】明毋德纯【南充人嘉靖四年以 议大礼戍郧阳开馆授徒於郧】欧阳宜【江西人以茂才辟举历襄府长史闻竹溪山水清幽遂入籍 今子孙繁衍】


三国蜀汉向朗【宜城人昭烈定江南使朗督彛陵等县事每树扞卫之绩】吴步隲【临淮淮阴 人黄武五年都督西陵代陆逊在西陵二十年隣敌敬其威信】陆抗【吴郡吴人逊子永安二年拜镇 军将军都督西陵孙皓建衡二年拜都督信陵夷道乐乡公安诸军事西陵督步阐叛晋羊祜攻江陵杨 肇军西陵以为声援抗令公安督孙遵御祜而身率三军围阐击肇大破之祜引军还抗遂陷西陵城诛 阐族及其将吏加拜都护武昌左都督凤皇二年就拜大司马荆州牧及病复言西陵国之西门乞益兵 八万以固守之三年卒官】吾彦【吴郡吴人为建平太守时晋王濬将伐吴造船於蜀彦觉之请增兵 为备皓不从彦乃辄为铁索横断江路及师临境缘江诸城皆望风降附惟彦坚守吴亡始降】周赵煚 【天水西人闵帝时峡州刺史破蛮酋向天王郑南乡等陈将吴明彻屡为寇患煚前後十六战每挫其 锋以功授开府仪同三司】隋赵轨【维阳人高祖时峡州刺史甚有恩惠】唐许绍【安陆人隋大业 末夷陵通守唐授峡州刺史封安陆郡公绍境连王世充萧铣其下为贼剽者皆见杀绍得敌人独资遣 之二邦感义杀掠为止】顔真卿【京兆万年人代宗时忤元载贬峡州司马】薛珏【河中宝鼎人峡 州刺史建中初使者李承状珏之简赵赞言其廉卢翰称其肃书奏拜中散大夫】宋宼凖【下邽人太 宗时知归州巴东县每期会赋役未尝辄出符移惟具乡里姓名掲县门百姓莫敢後期】康戬【高丽 人太宗时知峡州诏褒其能】李继昌【上党人至道初为峡路兵马钤辖贼为民患以金带遗继昌继 昌伪纳之贼懈不设备因掩杀之】朱庆基【景佑中守峡州始树木增城栅甓城北之街作市区又教 民为瓦屋别竈廪异人畜以变其俗】丁宝臣【景佑中峡州判官时欧阳修贬夷陵与宝臣同年相切 劘得政事文章之乐】欧阳修【庐陵人贻书责司谏高若讷贬夷陵令取旧案反覆观之见其枉直乖 错叹曰荒远小邑且如此天下固可知自迩遇事不敢忽】姚焕【普州人知峡州大江涨溢焕前戒民 徙积储迁高阜及城没无溺者因相地形筑子城埽台为木岸七十丈缭以长堤楗以薪石厥後江涨不 为害】赵诚【皇佑中知归州先是天圣中赞唐山颓石壅江流不通遂成新滩诚积薪石根纵火焚之 不半载而石?江开舟行无滞名曰赵江有磨崖碑志其事】王登【德安人权知巴东县献俘制置使 登念奋自书生不拜吏曰不拜则不敢上难之竟弃功去淳佑四年举进士调兴山主簿檄修江陵城条 画有法】郭永忠【福建人知兴山县甫下车覩山川险要及士民疾苦请迁县治於罗镜山下立庠序 劝农桑厚风俗均田赋遂成富庶之邑】郑清之【鄞人峡州教授湖北茶商羣聚暴横清之白总领何 炳曰此辈精扞宜籍为兵缓急可用因召募之趋者云集号曰茶商军後多赖其用】李庭芝【应山人 开庆元年知峡州防蜀江口】明秦凤【舒城人洪武中知兴山县奏免秋粮并红马船时兵强民弱百 姓子女有为夷陵军掠为奴婢者凤皆为赎取民德之】汪善【歙县人洪熙时知夷陵州民多虎患善? 祷峡神旬日中虎自死】陈宣【平阳人宏治初知夷陵州修学校毁淫祠数年风俗丕变】陈洪烈 【光山人万历中知长阳县县接溪峒蛮獠多梗化洪烈抚循有法威惠兼施终其任无边患】徐博 【嘉定人成化中以御史谪知巴东县刚明廉介尤尚文教卓有声誉】盛果【临安人正德中知巴东 县有惠爱在人】叶祯【丽水人嘉靖中知巴东县爱民教士兴利除害与盛果齐名】许周【曲江人 嘉靖中知巴东县时谭寺作乱严为防守设法剿捕民赖以安】陈深【直隶人隆庆中知归州增修城郭州治一新】邹光裕【鄱阳人隆庆中知巴东县先是新设陆递贼王忠秦碧作乱二百里内役死无 算光裕请於四川夔州府巫山县界设巴中驿民困乃苏及没民祀之与前令盛果叶祯同立祠】刘定 国【河南人崇祯中知兴山县流贼来攻定国率民兵扞御力不能支遣吏赉印归郡守城陷骂贼而死 本朝乾隆四十一年 予諡烈愍】张达【崇祯中兴山县典史流寇张献忠寇县境都司徐日耀战没 达被执死於难 本朝乾隆四十一年 赐祀忠义祠】吕调元【归州千户流贼主独率步卒格鬭 陷重围中骂不絶口死於乱刀之下本朝乾隆四十一年 赐祀忠义祠】 本朝马之迅【长治人为夷陵镇中营游击吴逆至湖湘土寇窃发总兵徐治都悉精锐南下独留之迅 及老弱数百人城守川寇集城之迅乘城拒守间出奇兵撃之已复合围之迅潜师免胄奋撃追杀数十 里创甚力疾守城卒赠昭勇将军赐?葬】

周屈原【归州人名平字灵均仕楚为司徒谏怀王不悟因行吟泽畔怀石投汨罗而死着有离骚 等篇传世】南北朝梁严植之【字孝源秭归人少善庄老能清言精解丧服孝经论语及长徧习郑氏 礼周易毛诗左氏春秋性纯孝谨厚不以所长高人少遭父忧因菜食二十三载仕齐为广汉王国右常 侍後为康乐令在县清白人吏称之梁天监四年以植之兼五经博士馆在潮沟生徒常数百讲?有区 段次第析理分明每当登讲五馆生毕至听者千余人迁中抚记室参军犹兼博士卒於馆植之性慈仁 好行阴德在暗室未尝怠所撰丧礼四百七十九卷】五代南平李景威【长阳人仕高氏为水手都指 挥宋建隆中假道江陵以讨张文表景威恐宋师袭已欲伏兵攻之判官孙光宪不从景威扼吭而死太 祖命主仁瞻厚恤其家】宋常留留【峡州人周显德中州人范义超以私怨杀常古真家十二人小子 留留脱走开宝中留留擒义超诉有司峡州奏引赦当原太宗命正其罪】何参【夷陵人博学好义不 求闻达欧阳修守夷陵时常与之游】胡勉【长阳人建炎初寇锺相之党犯长阳勉集豪勇斩二渠魁 尝摄县事刘超将侵建平勉扞防蜀道贼不得进凡破贼所?金帛悉颁其下丝毫无取】元田韦臯 【巴东人仕至金紫光禄大夫累世同居诏旌其居曰义门】张之才【峡州人学宗关洛不屑屑章句 辨朱陆同异甚悉以明经举屡兴州郡】明刘子春【长阳人洪武进士知蕳县吏畏民怀永乐中历官 广西按察司】谭思敬【巴东人洪武中兵科给事中言事切直出】 【知嵊县迁知平定州洁已爱民民思慕之】王翥【兴山人宣德初任济南推官时土贼为患翥夙嫺 武略屡战克捷复所陷三城援絶被执抗节不屈死之】向文玺【字国信夷陵人宏治进士知庐州府 振活流移以持法构怨归事母尽孝乡人化之】刘一儒【字孟贞夷陵人嘉靖进士历官吏部郎中初 与张居正聨姻张遣女资奁丰厚一儒缄封於别室戒家人不得启视及居正当国一儒出居於南故居 正之败一儒独不坐累任工部尚书卒諡庄介】雷思霈【字何思夷陵人万历进士授检讨请告归与 公安三袁相友善诗文亦齐名】李云【字衡岳夷陵人万历举人历官知頴州有惠政乞休归晚年书 名义至重鬼神难欺二语於牖崇祯中流贼陷城执至江陵不屈絶粒死 本朝乾隆四十一年 予 諡节愍】简而可【兴山人万历举人历官广西浔州知府致仕居远安甲戌岁遇贼愤骂被害 本朝乾隆四十一年 予諡节愍】刘采【兴山人事母孝母病思食山药采求之巗间遇虎泣拜曰身何 足惜恨吾母危疾无救耳虎弭耳去因获奉母疾亦瘥】文焕然【兴山人崇祯庚午副榜性纯孝母王 氏病刲股以疗子文纶亦刲股愈母病两世称孝】周翼明【东湖人天启举人崇祯末需次京邸闯贼 薄都城以大官啖之翼明骂贼不絶口死于难】郭铨【东湖人崇祯壬午充仪宾献忠破彛陵执铨欲 官之不屈曰世受国恩义不辱赴水死】谭正宾【巴东人崇祯末容美土司寇巴东正宾率乡勇堵御 奋击蛮死者千余人蛮憾甚阴使刺杀之】 本朝龚大惠【兴山人母没刻木肖像朝夕一豆一羮肃容致敬以蔬食终其身念父独居事之尤曲 至】

晋郭璞【河东闻喜人永嘉之乱避地东南今东湖县城中有尔雅明月二台东有洗墨池相传璞 着书遗迹】唐田游巗【京兆三原人自蜀历荆楚爱夷陵青溪止庐其侧长安李安期表其才召赴京 师行及汝辞病归】宋陈佑【仙井人徽宗时右司谏以论章惇蔡京等编管归州】郭雍【洛阳人流 寓荆峡世称长阳先生】程子【河南人徽宗时徙峡州】


唐南承嗣【魏州顿邱人霁云子历施州刺史柳宗元称其服忠思孝无忝负荷】宋寇瑊【临汝 人施州蛮叛转运使移瑊权领施州先是戍兵仰他州馈粮瑊至请募人入米偿以盐军食遂足而民力 纾复诏谕高州刺史田彦伊子承宝入朝得给印纸为高州官族未几溪南蛮复内宼瑊率衆擒其酋领 戮之以白艻子弟数百人筑栅守其险要】李周【冯翊人通判施州州介羣獠不习服牛之利为僻田 数千亩选谪戍知田者市牛使耕军食赖以足】任伯雨【眉山人调清江主簿郡守檄使涖公库笑曰 里名胜母曾子不入此职何为至我哉拒不授】龎公孙【武功人以?补施州通判崇宁中部蛮向文 疆叛诏转运使王蘧领州事致讨公孙说降文疆而斩之蘧上功进三秩知涪州】程公许【宣化人李? 为制置使辟公许通判施州行户房公事节浮费疏利源民不增赋而用自足时诸将乘乱抄刦事定自 危以重赂结幕府大将和彦威怀金宝以献公许正色却之彦威惭而退】李庭芝【应山人理宗时知 建始县训农治兵选壮士杂官军教之期年民皆知战守善驰逐无事则植戈而耕兵至则悉出而战夔 率下其法于所部行之】明谭朗然【字子明茶陵人嘉靖初任建始县悉心爱民劝农桑时称循吏】 本朝左其选【夷陵州人康熙三年知建始县值城郭荒芜其选携一仆至县偕典史亲刈荆棘结茅以 居绥辑流民数百人给牛种俾尽力畎亩民赖以蒙业】张冲【太康人雍正癸丑进士知来凤县秉性 醇厚多行惠政附郭西南一带高田以数顷计皆公道濬水源设水道滋灌溉尝课农桑至乡每以闾阎 浅近之语教尊君亲上之义民咸欣乐依之不忍去】

元向廷芳【施州人同从兄景仁征襄阳有功廷芳授夔路总管出征战死景仁领其衆防守铁筑 城城陷死之】明陈鑛【施州卫人父隆乐善好施将死取人负劵尽焚于庭鑛性纯孝母疾虑不起陈 刀几上旦夕拜祷刀忽跃起乃自割左脇取肝方寸和粥进母纫其创母遂病愈及母殁哀毁骨立踰年 亦卒】童天申【字禄所施州卫人由乡贡授蕲水训导张献忠陷城以身殉难赠国子监助教 本朝 乾隆四十一年赐祀忠义祠】张森【恩施人性至孝生而母目已昏及森长常以舌舐之二十余年母 目复明】 本朝陈世凯【恩施人平云南不着兜鍪攻城身被数创不退卒拔其城军中号曰陈铁头官至浙江提 督】

汉冯绲【巴郡宕渠人延熹五年长沙蛮宼益阳屯聚积久零陵蛮贼应之武陵蛮又宼掠江陵拜 绲为车骑将军讨之军至长沙贼悉诣营道乞降进击武陵蛮斩首四千余级受降十万余人荆州平赐 钱一亿固让不受】度尚【山阳湖陆人延熹五年长沙零陵贼入桂阳交址苍梧二郡皆没募兵讨贼 豫章艾县六百余人应募不得赏直遂反焚烧郡县荆州刺史刘度击之军败尚代为刺史躬率部曲与 同劳逸广募杂种诸蛮明设购赏进击大破之桂阳宿贼渠帅卜阳潘鸿等畏尚威烈徙入山谷尚穷追 数百里出兵三年群宼悉定迁桂阳太守徵还京师时荆州兵朱□等征戍役久财赏不赡忿恚复作乱 与桂阳贼胡兰等三千余人复攻桂阳於是以尚为中郎将发诸郡兵并势讨击大破之斩兰等余贼走 苍梧诏赐尚钱百万】晋陶侃【庐江鄱阳人元帝时为荆州刺史加都督交广宁七州军事镇巴陵遣 谘议参军张诞讨降五谿夷郭默反侃讨平之】司马氶【河南人谯刚王逊子嗣王大兴初领左军将 军监湘州诸军事湘州刺史王敦构逆氶驰檄湘州指期至巴陵一州之内皆同义举敦遣魏又等甲卒 二万攻氶氶且战且守相持百余口城?又槛送氶於道中害之敦平诏赠车骑将军】南北朝宋王僧? 【琅琊临沂人元徽中转辅国将军湘州刺史所在以寛惠着称巴峡流民多在湘土僧?表割益阳罗 湘西三县缘江民立湘隂县从之】梁杨公则【天水人齐和帝即位授湘州刺史梁天监元年进号平 南将军湘州寇乱累年人多流散公则轻刑薄歛顷之户口克复为政亷慎为吏民所悦】萧业【武帝 兄子封长沙王天监中徙湘州刺史尤着善政零陵旧有二虎为暴无故相枕而死郡人唐睿见虎旁一 人曰刺史德感神明所以两虎自毙言讫不见】夏侯详【□郡谯人天监三年迁湘州刺史善吏事在 州四载为百姓所称州城南临水有峻峰旧传刺史登此山辄代因是历政莫敢至详於其地起台榭延 僚厉以表损抑之志】张缵【范阳方城人大同九年迁湘州】 【刺史缵至州停遣十郡慰劳解放老疾吏役及关市戍逻先所防人一皆省并州界零陵衡阳等郡有 莫猺蛮者依山险为居历政不宾服因此向化益阳人作田二顷皆异亩同頴缵在政四年流人自归户 口增益十余万州境大宁】陈陈叔慎【吴兴人宣帝第十六子封岳阳王祯明初出为湘州刺史三年 隋杨素遣别将龎晖畧地至湘州叔慎遣人诈奉降书招晖伏甲斩之隋刺史薛胄将兵适至叔慎兵少 不敌胄乘胜入城生擒叔慎斩於汉口时年十八】唐褚遂良【杭州钱塘人高宗时谏立武后左迁潭 州都督】李臯【太宗五世孙嗣曹王建中元年拜湖南观察使先是部将王国良反讨之再岁不能下 臯至投良以书中其忌讳良羞畏乞降狐鼠进退臯即假为使者从一骑踔五百里抵良壁鞭其门大呼 我曹王来受良降良今安在良不得已错愕迎拜尽降其衆】柳公绰【京兆华原人元和中为湖南观 察使黔巫东鄙蛮獠杂扰盗弄库兵贼胁守帅公绰提卒五百屯武冈告以天子威命乱人大恐投刃顿 服奉职输赋】宋徐的【建州建安人仁宗时徙荆湖北路转运使辰州蛮彭仕义为寇昀开示恩信蛮 党悔过自归後迁工部郎中直昭文馆区希范蒙赶冠衡湘命的招抚之既至再宿蛮相继降以郊祀近 召还计事蛮复叛除湖南安抚使至桂阳降者复衆其诸峒不降者的复讨平之斩其酋熊可清等千余 级卒於桂阳】 韩世忠【延安人建炎二年以荆湖宣抚副使移师长沙时贼刘忠衆数万据白面山世忠大破之斩刘 忠湖南逐平】李纲【邵武人绍兴二年为湖广宣抚使兼知潭州时江湘间盗贼数万纲悉平之上言 荆湖一带当屯宿重兵倚为形势使四川之号令可通襄汉之声援可集】岳飞【相州汤隂人绍兴元 年贼曹成拥衆十余万历湖湘命飞权荆湖东路安抚都总管成闻飞至即分道而遁飞破之於贺州成 奔连州飞与张宪徐庆王贵追之成降五年除荆湖南北制置使招捕湖寇杨么飞击之於湖中擒斩之 余悉降飞亲行诸砦慰抚纵老弱归田籍少壮为军八日而贼平】辛次膺【莱州人高宗时湖南提刑 先是湖南贼龙渊李潮拥衆据茶陵次膺抵长沙即单车之茶陵擒贼骁将戮之渊潮相继降其衆数万 趣令复农业奏茶陵为军】真德秀【浦城人嘉定十五年为湖南安抚使以周惇颐胡安国朱熹张栻 学术源流勉其士罢榷酤除斛面米申免和籴立惠民仓岁出粜五万石又易糓九万五千石分置社仓徧及乡落别立慈幼仓立义阡惠政毕举月试诸军射捐其回易之利及官田租凡营中病者死未葬者 孕者嫁娶者赡给有差】曹彦约【都昌人嘉定间湖南督运判官时盗罗世传李元砺李新等相继陷 桂阳茶陵安仁三县迁彦约湖南安抚彦约督诸将击破李新新死其党李如松降桂阳平世传素与元 砺冇隙请图元砺以自効彦约与钱万缗犒其师世传遂擒元砺余党悉平世传既自以为功桀骜不肯 出峒彦约密遣罗九迁为间诱胡友睦许以重赏友睦遂杀世传】向士璧【常州人理宗时湖南安抚 使升湖南制置副使兼知潭州元将乌兰哈逹兵自交址北还前锋至城下攻围急士璧竭力守御闻後 队且至遣王辅佑率五百人往砚之遇於南岳市一战有功潭州园遂解 乌兰哈逹旧作兀良哈?今 改正】汪立信【六安人景定中充湖南安抚使至官罢供帐之物官库所积钱连岁代民纳夏税贫无 告者予钱粟病者加药饵雨雪旱潦军民皆有给兴学校士习为变以潭为湖湘重镇创威敌军所募精 鋭数千人後果赖其用】元许楫【太原忻州人至元四年擢湖南按察副使武冈富民有殴死出征军 人者隂以家财之半诱其佃者代已欵伏楫得其情释佃者系富人人服其明】明邓愈【虹县人明太 祖时以愈为湖广行省平章往镇其地披荆棘立军府营屯练卒拊循招徕威惠甚着洪武元年命为征 戍将军率襄汉兵定随州均房等地五年辰澧诸蛮作乱以征南将军讨平之凡克四十八峝】秦金 【无锡人宏治中巡抚湖广诸王府所据山塲湖荡皆奏还之官降盗贺璋罗大洪复叛讨平之郴州桂 阳猺龚福全称王金先後大破擒之楚乱遂平武宗亲征江西楚乃接壤李镇朱彬肆威横索官民涂炭 金抗词直奏请以身当官民得免於祸】 本朝张兆熊【汉中人顺治六年任上湖南兵备道副使绥辑流逋奏免荒田赋民以安集九年再罹兵 燹兆熊抚恤备至捐赀赈饥病者济以医药全活甚衆】王燧【川北人顺治六年任岳常道副使驻澧 州西山贼肆虐燧守城扞御城赖以完给民牛种垦芜田政暇集诸生讲学以振兴风教】赵廷臣【铁 岭卫人顺治十年任下湖南道佥事以清干称时军需旁午廷臣仓卒立办夜常秉烛治文书剖决无留 滞屡平反寃狱加意恤民行路为之感泣尤严絶苞苴岁时馈献不敢至其门】赵廷标【钱塘人顺治 十三年任下湖南道佥事十八年擢驿盐粮储道副使时剧贼剽刼廷标饬部卒踪迹籍记尽获其党斩 其渠魁二人余纵令归农莫敢复为恶者湘东兵以采樵为名转掠百里请於大府治之军民俱安】郎 永清【奉天广宁人康熙三年任湖南布政使司永保诸府溪流悍急岁漕为艰永清力请改折着为令 湘衡以南旧食粤盐滩险道远商民交病申请改食淮盐至今利便】丁思孔【奉天人康熙二十九年 巡抚湖南时逆藩始平拊循凋瘵务存寛恤振兴文教疏请颁国子监校刋经史置岳麓书院政暇集诸 生讲论至今书院有丁公讲堂】赵申乔【武进人康熙四十二年任偏沅巡抚】 【圣祖仁皇帝谕以力减重耗尽革私徵有藐法害民者纠参从重处分申乔下车大书圣谕勒石建亭 檄告属吏且言澄清端本自巡抚始若稍有不法尔等官民即共声其罪於是属吏惴恐禁革一切私派 定颁漕米斗斛官为收解驿站夫马工料银於本州县坐支倒马银随倒随支又革盐商规例酌府州道 里远近平盐价兵未按月徵给二耗及行月粮先给後报州县列上贞节有踰月具请者即按惩胥吏复 请凖旧例给建坊银葺古贤祠夺还侵地属吏进见霁容接之使得尽言利弊惟嫉恶如仇未尝少贷镇筸红苖未靖谕以威德苗人归化在任八年常俸外一介不取簿书填委亲自勘决不假手他人擢左都 御史民讴思之所在建祠绘像雍正八年】 【敕祀贤良祠】额伦特【满洲人康熙四十五年任荆州副都统四十八年迁提督红苗向负固额伦 持宣布威德开导多方遂归化五十二年擢总督静镇寛大例有藩库羡余供制府额伦特各发州县买 谷备赈造船百艘以资缉捕修孔道桥梁凡所兴举民利赖焉】陈璸【广东人康熙五十四年任湖南 巡抚丰裁峻厉屏絶苞苴民戴其惠雍正八年】 【敕祀贤良祠】李发甲【云南河阳人康熙五十五年任湖南巡抚时值水灾发甲借帑银五千两以 赈乏絶出仓谷以平市价皆先发後 闻剔蠧厘奸公清尤着建湖湘书院俾诸生肄业卒官】 【赐祭葬】杨宗仁【奉天人雍正元年任湖广总督亷洁勤敏盐商旧规数万金及诸馈遗悉屏絶每 春出郭劝农捐俸备赏以示奨励谆谆教以孝弟忠信濒水堤防岁时巡行修筑年获屡丰尤加意武备 各属武弁考核精核赏罚公明疾革数日前犹閲兵不稍怠以劳卒官赠少保谥清端雍正十年】


汉贾谊【雒阳人文帝时为长沙王太傅】郅恽【西平人建武中再迁长沙太守先是长沙有孝 子古初恽甄异之以为首举】张机【长沙太守时大疫流行机精解医药治法杂出着伤寒论金匮方 行世民赖全活】抗徐【丹阳人延熹中长沙太守桂阳胡兰朱盖等寇零陵徐与度尚等击破斩之】 孙坚【富春人中平中长沙贼区星自称将军衆万余人攻围城邑乃以坚为长沙太守到郡亲率将士 施设方畧旬月之间克破星等周朝郭石亦率徒衆起於零桂与星相应遂越境寻讨三郡肃然】晋虞 潭【余姚人清贞有检操大司马齐王冏请为祭酒徙醴陵令值张昌作乱郡县多从之潭独起兵斩昌 别将邓穆等】司马氶【谯刚王逊子嗣王大兴初领左军将军监湘州诸军事湘州刺史王敦构难氶 驰檄湘州指期至巴陵一州之内皆同义举敦遣魏乂等甲卒二万攻氶氶且战且守而城池不固人情 震恐相持百余日城遂没乂槛送氶於道中害之敦平诏赠车骑将军】周崎【邵陵人为湘州从事死 王敦之难】南北朝宋裴昭明【闻喜人元徽中长沙郡丞罢任刺史王蕴之谓曰卿清贫必无还资湘 中人士有须一礼之命者吾不爱也昭明曰下官忝为郡佐不能光益上府岂以鸿都之事仰累清风】 梁夏侯详【谯人天监三年迁湘州刺史详善吏事在州四载为百姓所称州城南临水有峻峯旧传云 刺史登此山辄代因是历政莫敢至详於其地起台榭延僚属以表损挹之志】刘坦【南阳湼阳人杨 公则为湘州刺史帅师赴夏口乃除坦长沙太守行湘州事坦尝在湘州多旧恩道迎者甚衆下车简选 堪事吏分诣十郡悉发人丁运租米三十余万斛致之义师资粮用给王僧粲谋反前湘州镇军锺元绍 潜谋内应坦闻其谋伪为不知因理讼如常至夜故开城门以疑之元绍诣坦问故坦久留与语密遣亲 兵收其家书质之元绍首伏即斩之焚其书以安余党州部遂安】张缵【方城人大同九年迁湘州刺 史缵至州停遣十郡慰劳解放老疾吏役及关市戍逻州界零陵衡阳等郡有莫猺蛮者依山险为居历 政不宾服因此向化益阳人作田二顷皆异亩同颖缵在政四年流人自归户口增益十余万州境大治】陈陈叔慎【高祖第十六子封岳阳王祯明元年出为湘州刺史三年隋行军元帅杨素兵下荆门 遣别将龎晖畧地南至湘州城内将士刻日请降叔慎遣人诈奉降书於龎晖晖信之尅期而入叔慎伏 甲斩之隋遣薛胄为湘州刺史闻晖死乃益请兵叔慎兵少不敌胄乘胜入城生擒叔慎斩於汉口时年 十八】唐褚遂良【钱塘人高宗朝谏立武后左迁潭州都督】张谓【河南人明皇时潭州刺史有善 政着长沙风土碑记又有湘中记】宋潘美【大名人太祖时潭州防御使岭南刘鋹数宼桂阳江华美 击走之溪峒蛮獠不时侵畧颇为民患美穷其巢穴多所杀获余加慰抚夷落遂定】石曦【太原人太 祖时潭州钤辖开宝八年领兵败南唐军二千余於袁州平梅山板仓诸洞蛮宼俘馘数千人】朱洞 【开宝中知潭州始创岳麓书院陈傅良言自朱守作书院五六十载之间教化大洽学者振振雅驯行 义修好庶几於古为吏者】刘审琼【范阳人太宗时知潭州州素多火日调民积水为防民甚劳审琼 至悉罢之以便民】何承矩【河南人太平兴国中徙知潭州凡六年囹圄屡空诏嘉奬之】马知节 【蓟县人太宗时监潭州兵时何承矩为守镇以文雅饰吏治知节慕之因折节读书】李允则【盂县 人太平兴国中知潭州初马氏暴敛州人出绢谓之地税潘美定湖南计屋输绢谓之屋税营田户给牛 岁输米四斛牛死犹输谓之枯骨税又输茶税允则请除三税民皆便之湖湘多山田可以萟粟而民惰 不耕乃下令月所给马刍皆输本色由是山田悉垦湖南饥欲发官廪先赈後奏转运使不可允则曰须 报踰月则饥者无及矣明年洊饥复欲先赈转运使又不可允则请以家赀为质乃得发廪贱粜因募饥 民堪役者隶军籍得万人转运使请发所募兵御邵州蛮允则曰无名益戍是长边患也且新募饥瘠未 任出戍乃奏罢之】魏廷式【宗城人至道中知潭州湖南土地衍沃民喜讼产有根柢巧伪难辨者廷 式立裁之吏民咸服】杨覃【浙江人景德中知潭州王师讨宜贼军需多出长沙曹利用以闻诏书褒 劳】刘师道【东明人大中祥符二年知潭州长沙当湖岭都会剖烦析滞案无留事】马亮【合肥人 真宗时知潭州属县有亡命卒剽攻为乡闾患人共谋杀之事觉法当死者四人亮咸贷之曰为民去害 而反坐以死罪非法意也徙昇州】赵拚【西安人为武安军节度推官人有赦前伪造印更赦而用者 吏议当死拚曰赦前不用赦後不造不当死谳而生之】任颛【夀光人知潭州侬智高犯岭外宣抚使 以宣毅卒有功檄补军校颛察其色动曰必有异志执按之具伏为贼内应搜其家得所记潭事甚悉枭 首以徇】李若谷【丰县人仁宗时知潭州洞庭贼数邀商人船杀人辄投水中常捕获以无验每贷死 隶他州既而逃归复攻掠若谷擒致之磔於市自是宼稍息】王罕【舒人知潭州为政务适人情不加 威罚有狂妇数诉事出言无章前守每叱逐之罕独引至前委屈徐问久稍可晓乃本为人妻夫死妾遂 逐妇而据家赀因愤恚成疾罕为治妾而反其赀妇良愈郡人传为神明】陈希亮【眉州青城人天圣 中知长沙县有僧出入章献后家与诸贵人交通恃势据民地希亮捕治寘诸法一县大耸彬州竹坞有 伪为券给输户送官者事觉输户当死希亮察其非辜出之已而果得其造伪者】齐廓【会稽人提点 荆湖南路刑狱潭州鞫系囚七人为强盗当论死廓讯得其状非强付州使劾正乃悉免死】刘夔【崇 安人仁宗时蛮唐和寇边以右谏议大夫龙图阁直学士知潭州兼湖南安抚使初至遣人谕蛮酋使降 不从乃举兵击破其巢穴蛮逃遁远去前将以帛购蛮首至是有持首取购者按问乃辄杀平民诛之而 罢购州境获安】刘沆【永新人湖南蛮猺数出宼至杀官吏以沆为龙图阁直学士知潭州兼安抚使 许便宜从事沆大发兵至桂阳招降二千余人使散居所部而蛮酋降者皆奏命以官又募土兵分捕余 党斩馘甚衆】周沆【益都人湖南蛮唐盘二族宼暴杀居民官军数不利以沆为转运使沆言蛮骤胜方骄未易鬬力且其地险气毒人骁悍不能敌请选州兵三千人习知山川技艺者径捣其巢俟其势穷 力屈乃可顺抚朝廷用其策二族皆降加直史馆知潭州他道兵来戍者率两期乃代多死瘴疠沆请以 期为断戍人便之】唐介【江陵人仁宗时通判潭州时潭州诸吏有私买巨贾明珠之狱帝曰唐介必 不肯买果然】余良肱【分宁人知湘隂县县逋米数千石岁责里胥代输良肱论列之遂蠲其籍】李 南公【郑州人知长沙县有婺妇擕儿以嫁七年儿族取儿妇谓非前夫子讼於官南宫问儿年族曰九 岁妇曰七岁问其齿曰去年毁矣南公曰男八岁而龀尚何争命儿归族】刘元瑜【河南人知潭州猺 人数为寇元瑜使州人杨谓入梅山说酋长出听命因厚犒之籍以为民】何正臣【新淦人神宗时知 潭州时诏州县听民以家赀易盐吏或推行失指正臣条上其害谓无益於民亦不足以佐国用遂寝 之】徐天麟【临江人通判潭州兴学明教有惠政】张颉【桃源人知益阳县县接梅山溪峒多蛮獠 出没颉按禁地约束召猺人耕垦上其事不报熙宁中章惇克梅山言颉昔令益阳首建梅山之议今日 成功权舆於颉诏赐绢三百匹】彭友芳【攸县人熙宁中茶陵主簿时上三郷民贫而山居输潭州造 船木以折岁租江行千余里其费数倍友芳白护漕请均出木即县造舟清而出之公私两便茶陵造舟 上供议自友芳始】毛渐【江山人熙宁中知宁乡县经理五谿因陈利害於察访使章惇遂委其事擢 着作郎知安化谓猺人畏果报之说因俗立教创五寺以诱化其心苗猺始服又立学校明教化作开梅 山颂以纪之】王定民【元佑中知湘隂县时州县无学肄业之士惟归书院定民始创学宫於南浦於 是居业有所】曾孝序【晋江人哲宗时知潭州以论猺事不合落职寻复知潭州道州猺人叛乘高恃 险毒矢下射於两山横巨木以守孝序夜遣骁鋭攀援而上以大兵继进破平之】杨时【将乐人知浏 阳县有惠政民思之不忘】王师愈【金华人为长沙县尉民以事至者降意抚循罢征敛毁淫祠散贼 党帅臣张安国荐迁荆湖转运】张运【贵溪人靖康中迁攸县尉高宗南渡剧贼王在据岐山潭帅徵 兵戍岳运独将二千先至岳贼平】赵聿之【安定郡王叔康子建炎中为成忠郎金人围潭州帅臣向 子諲率衆守城聿之隶东壁子諲巡城顾聿之曰君宗室不可效他人苟简聿之感慨流涕金兵登城纵 火城陷聿之巷战大骂而死将官武经郎刘玠亦死之事闻赠聿之左监门卫大将军玠武经大夫其後 朱子为请立庙赐号忠节】向子諲【临江人建炎中知潭州禁卒为乱纵火掠市子諲遣通判孟彦卿 等平之】孟彦卿【洺州人建炎中通判潭州潭城中叛卒焚掠自东门出帅臣向子諲命彦卿领兵追 之巳而招安其衆未几溃兵杜彦自袁州入浏阳遂犯善化长沙二县彦卿率民兵拒之手杀数人贼退 还浏阳彦卿追战俄而民兵有自溃者贼遂乘之彦卿被害事闻赠直龙图阁朱子帅湖南请立庙以妥 侑之】赵民彦【建炎中潭州添差通判溃兵杜彦入浏阳通判孟彦卿死之民彦以民兵赴之鏖战浏 阳城南依山为阵杀伤甚衆偶为间者折其阵中认旗衆惊谓民彦巳败遂溃民彦被执贼杀之事闻赠 直龙图阁】范如圭【建阳人武安军节度推官始至帅将斩人如圭白其误帅为巳署不易也如圭正 色曰奈何重易一字而轻数人之命帅瞿然从之自是府中事无大小悉以咨焉】勾涛【新繁人高宗 时知潭州秦桧尝令人谕意欲与共政涛以书谢之桧讽言官劾之不报涛上书论时事之害政者帝嘉 其忠直】李稙【临淮人高宗时知湘隂县经杨么荡析稙披荆棘立县治发廪粟振困乏专以抚摩为 急】王庶【庆阳人绍兴时知潭州敷政寛平民怀其德】刘錡【德顺人以忤秦桧知荆南或言錡名 将不当久闲乃命知潭州六年军民安辑筑室昭山之下居焉】徐梦莘【临江人绍兴末知湘隂县会 湖南帅括田号增耕税他邑奉令惟谨莘独谓邑无新田租税无从出帅恚其私於民欲从簿书间攟摭其过终莫能得由是反器重之】张孝祥【乌江人孝宗时知潭州为政简易时以威济之湖南遂以无 事】辛弃疾【历城人乾道中知潭州兼湖南安抚盗连起湖湘弃疾悉讨平之又以湖南控带二广与 溪洞蛮獠接连草窃间作武备空虚乃疏请创湖南飞虎军听帅臣节制诏委以规画事皆立办雄镇一 方为江上诸军之冠】刘颖【西安人签判潭州王佐为帅负其能盛气以临僚吏颖约以中道佐屈而 改及陈峒反所擒贼多颖计帅上其功曰签判宜居臣上】李椿【永平人孝宗时上念湖南兵役之余 欲镇安之谓椿重厚可倚命待制显谟阁知潭州湖南安抚使至则抚摩凋瘵气象一如盛时复酒税法 人以为便岁旱蠲租十一万粜常平米二万活数万人潭新置飞虎军或以为非便椿曰长沙一都会控 制湖岭镇抚蛮猺何可无军亦在驭之而已未满岁复告归】刘珙【崇安人乾道中湖南旱彬州李全 为乱以珙知潭州湖南安抚使入境移书制使请以便宜出师即遣田宝杨钦以兵至珙知其暑行疲怠 发夫数程外迎之至则犒赐过望军士感奋珙知钦可用檄诸将皆受其节制钦与宝连战破贼贼党执 全以降後再知潭州湖北茶盗数千人入境疆吏以告珙揭榜谕以自新声言兵且至今属州县具数千 人食盗果散去擒诛恶首余隶军籍】徐应龙【浦城人淳熙中调湖南检法官潭获刼盗首谋者巳系 狱妄指逸者为首及获逸盗治之急遂诬服吏以成宪谳於宪司应龙閲实谓首从不明法当奏提刑卢 彦德将寘逸盗於死应龙与之辩彦德不能夺】朱子【婺源人光宗时知潭州会洞獠扰属郡因遣人 谕以祸福皆降之申勅令严武备戢奸吏抑豪民所至兴学校明教化四方学者毕至】徐范【侯官人 嘉定中通判潭州湖湘大旱振救多所裨益】真德秀【浦城人嘉定中以宝谟阁待制湖南安抚使知 潭州以廉慎公勤四字励僚属以周敦颐胡安国朱子张栻学校源流勉其士罢榷酤除斛面米申免和 籴以苏其民民食既竭力赈赡之复立惠民仓五万石使岁出粜又易谷九万五千石分十二县置社仓 以徧及乡落别立慈幼仓立义阡惠政毕举月试诸军射捐其回易之利及官田租凡营中病者死未葬 者孕者嫁娶者赡给有差】王相【嘉定中知湘隂县南有东西二湖先无有障之者水溢则巨浸茫然 人皆病涉相始筑堤其间延袤数里民依以居即所谓南堤也】李燔【建昌人理宗时通判潭州真德 秀为长沙帅一府之事咸谘燔不数月辞归】洪天锡【晋江人理宗时知潭州戢盗贼尊先贤踰年大 治】徐经孙【宝庆中浏阳主簿潭守俾部牙契钱至州有告者曰朝廷方下令颁行十七界会子若此 钱皆用会少须则获大利矣经孙曰此钱出诸公库吾纳会而私取外欺其民内欺其心奚可哉诘旦悉 以所部钱上之】王迈【兴化军仙游人潭州观察推官易祓闻其至戒人曰此君不可犯清势家冒占 田数百亩】刘子迈【绍定中知茶陵军强敏有志时岁大歉子迈设法赈恤民赖全活者甚衆茶陵旧 无城宼至则入保山砦子迈乃城之又铸铁犀镇水民甚利之】黄端卿【理宗时茶陵丞死彬宼之难 诏进官三秩官一子将仕郎立庙茶陵】向士璧【常州人理宗时湖南安抚使兼知潭州加制置使元 将乌哩特哈达兵自交趾北还前锋至城下攻围急士璧极力守御闻後队且至遣王辅佑率兵往觇之 遇南岳市一战有功潭州围遂解乌哩特哈达旧作兀良哈?】董槐【定远人嘉熙中知潭州主管湖 南安抚司公事方三边急於守御督府日夜徵发民困苦槐画策应之令民不伤而军需亦不匮】汪立 信【六安人景定中以安抚使知潭州供帐之物悉置官库岁积钱代民纳税贫无告者予钱粟病者加 药饵雨雪旱潦军民皆有给兴学校士习为变以潭为湖湘重镇创威敌军所募精鋭数千人後果赖其 用】李芾【广平人理宗时辟湖南安抚使幕官摄湘潭县县多大家前令束手不敢犯芾稽籍出赋不 避贵势赋役大均德佑初知潭州元兵围城芾慷慨登陴与诸将分地而守日以忠义勉其将士乘胜殊死战元兵登城衡守尹谷参议杨霆死芾召帐下沈忠曰吾分当死吾家人亦不可辱於俘汝尽杀之而 後杀我忠泣诺取酒醉其家人徧刃之芾亦引领受刃忠纵火焚其居还家杀妻子复至火所大恸乃自 刎幕属顔应焱陈亿孙皆死陈毅溃围战死事闻赠芾端明殿学士諡忠节】李长吉【湘潭县丞元兵 入寇冠带坐学宫不屈死诸生葬之学宫旁】元杨处仁【冠州人皇庆间知湘隂州首停荒田之税兴 学劝农期月讼简狱空历年逋赋皆足流民皆复业焉】虞盘【仁夀人泰定间任湘郷州判有富民杀 人使隶巳者坐之上下皆阿从盘独不署卒正其罪】谢端【遂宁人同知湘隂州事猾吏束手不敢舞 文法豪民无赖者远避去使者行部旁郡滞讼皆委端谳剖决如流声誉卓然】明海源善【江西人洪 武初知安化县时新设县治源善勤於政事以熟鹿皮为鞭使民知愧而已民爱敬不忍欺】吴显【苏 州人洪武初改湘乡州为县显即以知州为知县创建县治招还流民垦荒田八千余亩】黄思让【淮 安人洪武中知湘隂县勤庶政善断讼狱时兵燹之余思让招流移创营学民至今思之】吴履【兰谿 人洪武中知安化县初豪民集衆为兵天下既定兵皆散独豪长易氏率所部入山江隂侯吴良议讨之 履曰招之宜来事遂平良籍故兵之为农者民大恐履召耆老慰谕之取其愿为兵者数人而止】朱诩 【徐州人洪武中知湘潭县性亷洁门无私谒每食粗粝盐?而已邑有虎患民欲设穽诩曰猛兽害人 令之过也惟修德以弭之耳未几虎遁去】方庆【淮安人洪武中知湘潭县时索海船价甚急使者系 民箠楚甚酷庆曰物料弗完责在有司徒刑民无益请寛之使者弗从庆期五日输所负遂悉纵之民感 其德果如期尽所负偿之】廖谟【泰和人永乐中知长沙县时方用师交趾谟制置适宜民不告病地 多虎设机穽捕之不能止廖谟为祷於神遂屛息】洪钧【新城人永乐中知长沙府政通人和有甘露 降於郡斋人咸赋诗纪瑞】刘焘【安庆人永乐中知长沙府慈祥岂弟不施鞭扑有不善者劝谕之人 人悦服】徐亨【仁和人正统中知茶陵州岁歉募民之富而义者得谷五千石并出官帑赈之多所全 活又奏减田租民怀其惠】韩璟【宁德人天顺中知湘隂县莅政公勤开辟田野劝民积粟以备赈造 桥梁道路时有芝草瑞莲之祥人谓善政所致】周范【丰城人成化初知长沙府时藩王初就国护从 者骄横肆夺范执法禁制民赖以安】盛时【乐平人成化中知善化县会亲藩开国征调繁重时悉心 经画民不告困县旧治城外时斥俸迁建入城】陈钢【鄞县人成化中长沙府通判除冗费决疑狱去 之日行李萧然尝修岳麓书院後士民以钢从祀其中】彭琢【吉水人宏治中长沙推官以俸入修岳 麓书院置田养士卒官贫不能敛】董豫【会稽人宏治中知茶陵州州多讼捕其尤寘之法迁建学宫 士风蔚起岁旱奏减租赋者再民德之】杨茂元【鄞县人宏治间山东副使以言事忤权贵谪同知以 兴起斯文为任加意书院表章隐德历官刑部侍郎长沙人祠之六君子祠】秦钺【慈溪人正德中知 攸县亷干机警县治为流贼焚毁钺为更创】赵以敬【普安人正德中知茶陵州部使督数岁逋赋时 值饥馑民不聊生敬悉以官帑贷之】季本【会稽人嘉靖中以御史出知长沙府早闻王守仁论学之 旨开讲岳麓书院四方士多从罢归身殁几不能敛】苏志臯【固安人嘉靖中知浏阳县邑粮多虚射 贫民有摊赔之苦志臯力行保甲法俾无田者归於有田民咸称便俗尚淫祀志臯谓非有功於民者弗 在祀典尽毁之】张西铭【滨州人嘉靖中知长沙府在任六年清操敏干始终如一尝揭一聨云政拙 不求妻子润心劳惟有鬼神知】韩嘉会【眉州人嘉靖中知湘潭县世宗幸承天奉檄供办盈缩有方 民不知劳岁旱疫捐俸备粥药复请捐赈全活甚衆】刘汉【揭阳人嘉靖间知安化县居官清苦岁旱 出祷霖雨屡应城南火汉为拜求火随灭以疾去官後令於廨舍壁中得所遗手书十数纸皆自誓语因叹服焉】王奇橙【惠安人嘉靖中知益阳县邑有巨盗为乱奇橙以讣招其渠帅伏兵斩之卒官贫不 能敛】王厢【丹徒人嘉靖中知益阳县刚亷有守尝大书署门云礼义出入惟尔之休财货出入惟尔 之羞卒之日同官为赙敛其妻郤之曰此吾夫所不取者竟不受】陈以道【永宁人嘉靖中知湘隂县 以直忤当道归行槖萧然邑人竞遗之不受曰吾擕一片湘云归作黔山清供所受多矣】陆南阳【武 进人隆庆中知善化县捐俸筑邑南堤数十里人号陆公堤有被枉拟辟者力辨其寃得免人刻像祀 之】李实【泸州人隆庆中知湘潭县所设施悉出至诚尝作短歌劝谕吏胥弗受人钱使人於丽谯歌 之听者皆为感泣】李仕亨【铜梁人万历中知善化县时遭旱疫仕亨斥俸缗给饘粥药饵又力请蠲 租赈恤得报可置义塚以掩胔骼】唐源【钱塘人万历中知善化县尝条议开南源港利舟舶以通商 禁夫马私敛以苏民困岁当大水力请蠲赈全活万计六年考满以劳卒】何节【汉州人万历中知长 沙府案无留牍缮城堡清赋役兴学校核屯伍诸政犂然具举】徐可行【宣化人万历中知宁乡县为 政平易与父老子弟欢若家人时禁网疎濶民鲜奸宄两台数议调繁可行辞曰吾乐宁之淳朴愿无以 易】朱志【宜春人万历中知浏阳县见民俗奢僭志风以节俭胥役有裒衣大褏者即命剪截之有履 丝曳缟者辄苛责之曰尔非民膏何从得此质狱偶施敲扑辄泣下秩未满自引去】董翼【合江人万 历中知益阳县县东乡频年患水翼捐谷募民建堤障水延袤二万余丈湖乡赖之】揭士奇【广昌人 万历中知湘乡县时水旱频仍士奇缓征弛利广储谷石力请蠲民田租之半得报可後创建社仓社 学】赵彬【洛阳人万历中知长沙县到官见户口流移钱粮隐射乃方田均赋编为十五里三厢其荒 田不可开者另为粮册缓征之县治孤悬北城外请於上官割俸缗及赎锾迁之城内不以累民】晏朝 寅【名山人万历中知醴陵县却羡余以偿逋赋请免代编沔阳江夏银米邑人德之性抗直不媚上官 部使者行县辄为敛手】王秉乾【华阳人天启中知湘隂县边饷起秉乾不忍派民核城中官地令居 民承买得数千金充饷秉乾对父老泣曰此可权一时耳後此民困将何极也】朱三才【嵩明州人崇 祯中知醴陵县时临蓝宼乱犯境三才率乡勇御之贼遁去治醴陵七年创书舍修桥梁率多美政】佘 自怡【徽州人崇祯中知湘隂县着慎刑录薄责必记用重刑则加圈以志之时临蓝宼横行长岳间自 怡亲率乡勇堵御宼知有备乃解围去】杨枝起【华亭人崇祯中知湘隂县催科有法内设六书完欠 之数内书司之外书不与置勿其簿手授耆民自注荒熟荒者设法蠲之尤长於听断民有两母牛共将 一犊争辨不决枝起以三木囊犊首一母牛独哀号抵触因以犊归之十二年寇围长沙遣侦者冒差官 至邑枝起阳不知设宴礼之使纵观库藏贼知空虚果不复入】杨开【潮州人崇祯中知湘隂县张献 忠陷长沙列城俱溃开度力不能支退守白鹤山募乡勇为恢复计贼乘间执之诱以官不从胁以刃复 不屈因驱之於河家属十七人皆溺死】蔡道宪【晋江人崇祯中长沙府推官张献忠陷武昌直犯长 沙总兵尹先民战败归贼乘胜夺门入先民乞降道宪北面顿首泣曰臣不职以死谢天子旋被执骂不 絶口贼怒磔之磔且死犹作恨声贼诘之曰恨不杀尹先民健卒林国俊陈世科等九人俱从死事闻诏 赠太仆郷諡忠烈特祠祀焉时照磨莫可及亦殉节死】周二南【云南人崇祯中为府通判尽心职事 与蔡道宪深相得道宪死二南力请於上官获赠恤久之擢岳州知府士民固留以新秩还长沙李自成 自兴国间道入境二南督兵鏖战殁於阵事闻赠太仆寺卿并祀忠烈祠】吴士义【常州人崇祯中长 沙县丞献贼陷城被执不屈死祀羣忠阁】李完珍【山东人崇祯中长沙府经历署益阳县事献贼寇 长沙死之】杨一位【临湘人崇祯中湘乡训导矿宼啸聚天王寺一位与邑令募民抗贼以计擒之葺学宫课士子多所造就】邱存忠【云南人崇祯中知宁乡县流贼破湖南存忠怀印避为奸吏所怨执 付贼贼为置酒付印仍令宰宁存忠抗词泣下贼怒缚去至道林被杀】赖大雅【赣州人崇祯中益阳 教谕为张献忠所执胁之从不屈正衣冠端坐骂贼贼怒杀之经旬面色如生】 本朝张宏猷【奉天人顺治中知长沙府有肆应才当军兴时公务旁午一切簿书皆手自裁定为政严 明不苛民皆称之】苏宏谟【辽阳人顺治中长沙府同知时兵民杂处加意抚戢甚得人和】高天爵 【奉天人顺治中知长沙府时讨李定国综理军政筹军饷事集而兵民帖然以父疾解组去老幼号泣 遮留不得】熊应昌【蕲州人顺治中知茶陵州时流贼初平驰招来之檄定赋役之式革耗外之羡申 读法勤月课於发奸摘伏尤精】朱前诒【无为州人康熙中知长沙县均赋役劝农桑新学校百废具 举】梁任【顺德人知善化县湖南之田自明万历间增筑新堤湖涌逆流田不可耕任悉为清厘豁除 浮赋以荐擢礼科给事中】

汉梅鋗【益阳人高帝时为长沙王吴芮将时帝攻南阳遇鋗与偕攻析郦降之及项羽相持以芮 功多封衡山王鋗封十万户为列侯羽死上以芮鋗有功从入武关徙芮为长沙王鋗从之家益阳因姓 所居曰梅山芮得江汉民心皆鋗之力】古初【长沙人父丧未葬邻人失火初匍匐柩上以身扞火火 为之灭太守郅恽甄异之以为首举】祝良【长沙人并州刺史性勇决永和二年日南徼外蛮反李固 荐之拜九真太守良单车入贼中设方畧降者数万岭外复平】三国汉蒋琬【字公琰湘乡人从先主 入蜀诸葛亮尝称蒋琬社稷之器非百里才亮住汉中琬统府事常足兵食相给亮每言公琰通逹忠雅 当共赞王业密表後主云後事宜以付琬亮卒累官尚书令封安阳亭侯时亮初丧远近危悚琬举止如 常衆望渐服元熙初诏琬屯军汉中又命开府加大司马九年卒諡曰恭】魏桓阶【字伯绪临湘人祖 超历典州郡父胜尚书皆有名南方阶仕郡功曹太守孙坚举阶孝亷除尚书郎父丧还乡里会坚击刘 表战死阶冒难诣表乞坚丧表义而与之久之辟为从事祭酒欲妻以妻妹蔡氏阶自陈巳结婚拒而不 受因辞疾告退魏太祖定荆州辟为丞相掾主簿迁赵郡太守魏国初建为虎贲中郎将侍中时太子未 定而临菑侯植有宠阶数陈文帝德优齿长宜为储副公规密谏前後恳至迁尚书典选举文帝践阼迁 尚书令封高乡亭侯卒諡曰贞子嘉尚公主死王事孙陵有名於晋至荥阳太守】晋虞悝【长沙人弟 望字子都并有士操少仕州郡兄弟更为治中别驾谯王氶临州会王敦作逆氶乃命悝为长史望为司 马督护诸军湘东太守郑澹王敦妹夫也不顺氶旨遣望讨之望率衆一旅直入郡斩澹以徇及魏乂来 攻望力战死城破悝复为乂所害敦平赠悝襄阳太守望荥阳太守】桓雄【长沙人少仕州郡谯王氶 为湘州刺史命为主簿王敦之逆氶为敦将魏乂所执佐吏奔散雄为西曹韩阶从事武延并毁服为僮 竖随氶向武昌又见雄姿貌知非凡人因害之】韩阶【长沙人性亷谨笃慎为闾里所敬爱刺史谯王 氶辟为仪曹祭酒转西曹书佐及氶为魏乂所执送武昌阶与武延等同心随从在氶左右桓雄被害之 後二人执志愈固及氶遇祸阶延亲营殡殓送柩还都朝夕哭奠葬毕乃还】邓骞【字长真长沙人少 冇志气为乡邻所重刺史谯王氶命为主簿使说甘卓卓留为参军以母老辞骞节操忠信庾亮称为长 者历武陵始兴太守迁大司马卒於官】邓粲【骞子少以高洁着名不应州郡辟命荆州刺史桓冲卑 词厚礼请粲为别驾粲喜其好贤乃起应召後患足疾求去不听令卧视事以病笃乞骸骨许之粲以父骞有忠信言而世无知者乃着元明纪十篇行於世】易雄【字兴长浏阳人仕郡为主簿张昌之乱执 太守万嗣将杀之雄与贼争论曲直贼怒叱使牵雄斩之雄趋出自若贼乃舍之由是知名举孝亷为州 主簿後为舂陵令刺史谯王氶拒王敦雄承符驰檄募衆千人敦遣魏乂李恒攻之力屈城陷遇害】王 矩【长沙人初为南平太守以讨陈恢有功迁广州刺史】南北朝齐孙普济【临湘人居丧未葬邻家 火延及舍普济号恸伏棺上以身蔽火邻人往救已闷絶累日方苏】陈欧阳頠【字靖世临湘人公正 有匡济才历官镇南将军广州刺史进号征南将军阳山郡公时頠弟盛为交州刺史次弟邃为衡州刺 史合门显贵名振南土天嘉四年卒諡曰穆子纥】唐欧阳询【纥子字信本敏悟絶人博贯经史高祖 微时数与游既即位累擢给事中询初仿王羲之书後险劲过之贞观初历太子率更令宏文馆学士封 渤海男卒年八十五】欧阳通【询子仪凤中累迁中书舍人居母丧诏夺哀入朝徒跣非公事不语还 家辄号恸居庐四年不释服冬月家人以氊絮潜置席下通觉即撤去天授初转司礼卿判纳言事辅政 月余会张嘉福请以武承嗣为太子通与岑长倩固争忤诸武意下狱死神龙初追复官爵通早孤母徐 教以父书通刻意临仿数年书亚於询父子齐名】戴简【长沙人以文行累为连帅所宾礼贡之泽宫 而志不愿仕好孔氏书旁及庄老莫不总览尝有堂因东城为池环之九里游览之胜於是为最柳宗元 作记】杨祥【醴陵人太平节度使汉公之裔因避地迁於此事亲孝亲亡哀毁泣尽继以血庐墓终身 有白芝白兔白乌之瑞事闻於朝诏植坊墓道以表之】刘蜕【字复愚长沙人咸通进士为左拾遗与 起居郎张云疏论右拾遗令狐滈贬山阳令垂老瘗文为塚刻石为铭】王璘【长沙人词富学赡应日 试万言科请十书吏皆给笔札口授十书吏手不停札未及午巳就七千言时路岩当轴召之璘不往岩 怒亟罢万言科後放浪山水间隐於诗】五代汉刘昌嗣【湘乡人汉时为磁相二州刺史隐帝遇害昌 嗣避地衡山马氏招以宾礼不赴周行逢逼以伪禄昌嗣曰我尝致身汉氏纵不能为夷齐独不可效梅 福乎遂改姓范号愚叟躬耕饘粥自给】楚王仝【湘乡人仕马氏为上军指挥使尝与梅山猺战乘胜 逐北孤军无援力战而死里人感其忠义为之立庙】徐仲雅【自关中迁居长沙为马氏十八学士之 一累谏马希范不用周行逢累欲用之仲雅不屈】廖偃【长沙人父光图马氏十八学士之首马希萼 之废也偃与彭师暠据衡山奉之请命南唐南唐以为道州刺史死於王逵之难】宋路振【字子发湘 潭人幼颖悟淳化中举进士甲科历知滨州契丹至城下兵少民恐振亲加抚谕坚壁自守数日契丹引 去诏书褒美大中祥符初使契丹撰乘轺録以献迁左司谏擢知制诰振文词温丽为名辈所称撰九国 志有集二十卷】李耕【潭州人聚居至七百余口累数十百年真宗时旌表蠲其课调】孙景修【长 沙人少孤受教於母咸平中举进士官至太常少卿老而念母之心不忘撰贤母録又集古今家诫四十 九人苏轼为之序】毕田【长沙人博学工诗真宗朝以吏部郎兼侍讲一日居经筵值天寒奏蠲临湘 七都科调里人德之】周式【湘隂人以行义着为岳麓书院山长大中祥符间召拜国子主簿诏留讲 诸王宫式固谢还山教授】丁隽【醴陵人习春秋时称丁三傅兄弟十七人义聚三百口五世同居家 无间言大中祥符中诏旌其门曰义和坊】彭介【湘隂人天禧进士历官柳州刺史有亷声】刘琦 【长沙人生二岁母陷於兵及长请於父往求母徧历河南北淮东西数岁後得於贵池迎以归养十五 年父没又三年母没终丧蔬食有司以闻表其门曰孝义】狄棐【字辅之长沙人举进士知广州代还 不以南海物自随人称其亷拜右谏议大夫龙图阁学士历知陕郑州河中河南府棐在河中时有中贵 过郡言将援棐於上前棐答以他语退谓所亲曰我湘潭一寒士今官侍从可以老而自汚耶其为政恺悌不为表暴死之日家无余赀】狄栗【棐弟尝知谷城民多豪猾以法绳之岁饥米贵发常平仓以赈 有司劾其擅帝原之历官大理寺丞欧阳修称为亷吏志其墓】胥偃【字安道长沙人少力学举进士 累迁工部郎中入翰林为学士权知开封府忻州地震偃上言宜选将练帅以防边塞未几卒偃未仕时 家有良田数十顷既贵悉以予族人尝与谢绦受诏试中书吏大臣有以简授偃者偃不发视亟焚之欧 阳修始见偃爱其文召门下妻以女子元衡有学行为尚书都官员外郎】狄遵度【字元规棐子少颖 悟笃志於学以父任为襄县主簿居数月弃去好为古文着春秋杂说多所发明有集十二卷弟遵礼试 秘书省知蕲县有能声陟驾部郎黄庭坚志其墓】董南美【字子才湘隂人隐居涟水上极为苏黄所 重】邓忠臣【湘乡人居玉池山学者称玉池先生熙宁进士累官考功郎中入元佑党籍卒赠秘阁修 撰弟孝臣宣和间累辟不起】彭天益【攸县人元佑中乡荐崇宁初为太学博士以议论不合出为湖 南提举大观初上封事力言权奸误国年五十致仕居司空山翛然有物外意所着有瑞麟集】毕赞 【长沙人仕郡为引赞吏性至孝父母皆年八十余转运使表其事诏赞解职终养】谭世积【字彦成 长沙人元符进士教授彬州时王氏学盛行世积雅不喜郤其书不观又中词学兼茂科除秘书省正字 时蔡京子攸领书局同舍郎多翕附以取贵仕世积泊如也六年不迁京罢为司门员外郎稍迁吏部京 再相复罢久之还吏部擢中书舍人以谨命令惜名器广言路吝赐予正上供省浮费六事言於上为当 路所疾徽宗立请释奠先圣不当以王安石配再扈车驾至金师帐以十害说其用事者言讲和之利词 意忠激金人耸听张邦昌僭国称疾不起以忧卒建炎初赠端明殿学士諡端洁从父申政和进士官王 府赞读张邦昌以为屯田郎中力辞不起绍兴四年知筠州以岁饥请缓徵忤监司降秩遂致仕归民祠 祀之】王以宁【湘潭人父长孺守靖州因言事落职以宁在太学抗章申寃寻佐鼎沣帅幕靖康之难 以宁走鼎州乞师躬率入援解太原围建炎元年以宣抚参谋制置襄邓招谕桑仲等以老乞归养母】 孙方武【长沙人州学正金人入城方武率居民连日巷战金人四面纵火方武挺身骂不絶口死之後 祀於学宫】袁显【益阳人勇敢过人建炎间湘宼杨么猖獗显圑乡兵以扞力尽为贼所得贼欲用之 显駡贼不屈赴鼎镬死】谢淳【字景祥浏阳人建炎三年溃兵杜彦自袁州入浏阳害潭州通判孟彦 卿添差通判赵民彦以民兵赴之淳以才勇衆推之率民兵为前锋助民彦战淳手杀十人力屈被执事 闻赠成忠郎官其子曦古】丁公膺【醴陵人绍兴初为高邮尉金兵至力战死之朝廷嘉其忠官其子 倚终衡山令弟公亿与兄公万当靖康时避难於乡贼得公万缚之将就炮烙公亿愿以身代贼义而释 之一家获全】王玠【善化人蕲黄镇抚使孔彦舟叛玠闻陈百端不听玠骂曰恨不斩汝万段彦舟怒 并玠家属沈之龙眼矶】卢元亮【安化人居滨江积学能文操行醇固兄弟九人元亮居长尽以产业 分给诸弟已纎毫无所取】王南美【字乙道安化人隐伊谿之桂岩博洽经史尤邃於易执经问难者 不远数百里而至置义庄以养族属之孤贫者其所居有钓月楼耕云堂】谢英【字楚华宁乡人隐居 教授着书自娯孝宗时累辟不就所着有志伊录】汤璹【字君保浏阳人淳熙进士上疏言初召朱熹 为侍讲官四方顒望启沃之益曾未踰时辄听其去必骇物论宜追召熹还仍授讲职疏上不报由是寖 忤权相意而璹之直声亦大闻於时历礼部驾部郎中出知常州入为大理少卿进直徽猷阁卒璹负直 槩与韩侂胄陈自强不合故起复制词有清风峻节之语然屡为奸党中伤生平奉祠闲居之日多於? 历】吴猎【字德夫醴陵人登进士第光宗以疾久不觐重华宫猎上疏词甚切又白宰相留正乞召朱 熹杨万里宁宗即位除监察御史会伪学禁兴猎又上疏谏寻劾罢久之除户部员外郎总领湖广江西京西财赋猎计金人惩绍兴末年之败今其来必出荆襄踰湖乃输湖南米於襄阳几五十万石又以湖 北漕司和籴采三十万石分输荆郢安信四郡蓄银帛百万计以备进讨拔董逵孟宗政柴发等分列要 郡後皆为名将除秘书少监首陈边事旋以四川安抚制置使兼知成都府嘉定六年召还卒家无余赀 蜀人思其政画像祀之猎初从张栻学乾道初朱子会栻於潭猎又亲炙湖湘之学一出於正猎实表率 之卒諡文定】瞿景鸿【潭州人五世同居诏旌其门】杨大异【字同伯醴陵人从胡宏受春秋嘉定 中登进士授衡阳簿调龙泉尉皆有惠政移安远尉除四川制置司参议官元兵入成都大异巷战身被 数创死越宿复苏部曲负以逃擢大理寺丞平反寃狱者七召对极言时政得失理宗曰是四川死节更 生杨大异耶论事剀切有用之才也进直秘阁提点广东刑狱广海幅员数千里道不拾遗报政为最年 未六十即乞致仕除秘阁修撰提举崇禧观归田里居醴陵乡与民居无异学者从之讲肄相与发明经 旨条析理学食祠禄者二十四年卒年八十三】彪虎臣【字汉明湘乡人尝从胡安国父子游讲明正 学不事进取子居正字德美受业张栻之门充岳麓书院山长人称为彪夫子】刘宗源【茶陵人以义 兵破彬宼李全党二十余万淳熙中於北湖塘战死自持其首跨马仗剑还至其家马嘶三声而仆诏赠 保义郎祠祀】龚舆【湘隂人乾道进士从朱子游为湘东检法按郡不受馈遗官终福建运干】易祓 【宁乡人淳熙进士第一历官礼部尚书着有周礼周易总义禹贡疆理记易学举隅周礼释疑汉南北 军制等书宝庆二年封宁阳县男】黎贵臣【醴陵人性淳确从朱子游一时士类多宗之】锺震【湘 潭人师事朱子筑主一书院以讲学真德秀帅潭延典郡教称为主一先生端平初诏授侍读】周奭 【字允升湘乡人张栻讲学潭州奭受业於门称高弟嘉定间真德秀帅潭命县令徐质夫作涟溪书院 以奭主教事焉】胡显【湘潭人勇力絶人其母赵方女弟也方在襄阳每出兵必使显及其子葵各领 精兵分道赴战摧坚陷阵前无劲敌累官检校太尉弟颖字叔献亦尝从舅氏赵范讨李全绍定五年登 进士第历浙西提点刑狱移湖南兼提举常平毁淫祠数千区以正风俗衡州有灵祠吏民素所畏事颖 撤之迁广东经畧安抚使移节广西寻迁荆湖总领财赋颖临政善断不畏强御咸淳间卒】皮龙荣 【字起霖醴陵人淳佑进士除秘书郎擢着作郎入对因及真德秀崔与之之亷愿陛下崇奬之以风天 下迁吏部员外郎兼直讲入对言忠王之学愿陛下身教之於内帝皆嘉纳景定二年拜参知政事咸淳 元年免帝偶问龙荣安在贾似道恐其召用劾徙衡州居住未至而没龙荣少有志畧精於春秋有文集 三十卷】杨霆【字震仲大异子少有远志以世泽补将仕郎辟荆湖制置司干官吕文德为帅密荐诸 朝除通判江陵府德佑初起湖南安抚司参议与李芾协力战守出奇应变帅府机务芾一以委之城破 霆及妻妾皆死】顔应焱【字正伯茶陵人第进士潭帅李芾荐为湖南安抚节度判官德佑中元兵围 潭州城将陷应焱谓芾曰事势至此奈何芾曰吾分甘死诸君自为计既而芾举家以火自焚应焱亦赴 火死】尹谷【字耕叟长沙人性刚直壮厉第进士调常德推官知崇阳县所至亷正有声丁内艰家居 教授不改儒业潭城受兵帅臣李芾礼以为参谋共画备御策三月援兵不至谷知城危与妻子诀召弟 岳秀使出以存尹氏祀乃积薪扃户朝服望阙拜巳先取历官诰身焚之即纵火自焚邻家救之火炽不 可前但於烈焰中遥见谷正冠端笏危坐阖门少长皆死焉】谭端伯【茶陵人平生以忠义自许文天 祥举赣兵勤王端伯亦起兵应之後为元兵所获不屈而死】王梦应【攸县人咸淳进士庐陵尉临安 失守梦应率同邑吴希奭陈子全起兵勤王驰疏奏闻又遣使通桂帅遂复袁州既而兵败梦应奔永新 卒】张镗【长沙人朝奉郎文天祥起兵与前赣州通判湘潭熊桂同起义兵复衡山湘潭攸三县明年督府师溃镗执至行省帅欲降之镗曰吾降而死何以见吾祖魏公於地下遂死桂为湘潭人所害】胡 复三【字景初湘乡人宋理宗时领乡荐德佑乙亥挈家避元兵於上符山为游骑所执降之不可遂遇 害】刘荣叔【湘乡人起兵於贞女山拒元兵溃举家饮药死惟遣二子窜匿以全宗祀】陈仁子【茶 陵人宋末膺荐举不仕於元博学好古辑文选补遗四十卷营别墅於东山市人因呼为东山陈氏同时 有王显谟者亦抗节隐鹜山】元张康【字明远湘潭人早孤力学旁通术数宋亡隐衡山至元中世祖 召授着作佐郎礼遇殊厚帝欲征曰本命康以太乙推之康奏曰南国甫定民力未苏且今年太乙无算 举兵不利帝尝赐太史院钱分千贯以与康不受衆服其亷迁秘书监丞】谢一鲁【字至道浏阳人至 元进士尝为石林书院山长贼陷潭州一鲁奉亲匿岩谷中官兵复郡邑亡者稍归乃还理故业俄而贼 复至生缚一鲁一鲁骂贼甚厉举家咸遇害】刘履泰【字大用益阳人博通经史仁宗时诏授庆洲书 院山长仕至靖州通道令】欧阳玄【字元功浏阳人八岁能日记数千言及长经史百家靡不研究伊 洛诸儒源委尤为淹贯延佑中登第玄性度雍容处巳俭约为政亷平历官四十余年三任成均两为祭 酒六入翰林三拜承旨修实录大典三史皆大制作屡主文衡两知贡举凡宗庙朝廷文册制诰多出其 手海内名山大川释老之宫王公贵人墓隧之碑得其文词以为荣卒年八十五封楚国公諡曰文】周 镗【字以声浏阳人泰定进士授衡阳县丞再调大冶县尹治行为诸县最擢翰林院国史编修官迁四 川儒学提举便道还家盗起湖南北郡县皆陷浏阳无城守盗至镗告其兄弟使远引自谓我受国恩当 死母为相累也贼至得镗欲推以为主镗怒目厉声大骂贼知其不可屈乃杀之】刘畊孙【字存吾茶 陵人至顺中历建德徽州瑞州三路推官所至有政绩至正十二年蕲黄贼攻破湖南畊孙倾家赀募义 丁以援茶陵贼至辄却故茶陵久不失守十五年转宁国路推官会长枪 南班等攻宁国畊孙率兵乘 胜固守援絶城陷与弟焘孙长子硕皆殉节】李祁【茶陵人字一初元统进士累官浙江儒学副提举 元将亡隐居永新山明初徵聘不起所着有云阳集】明陈南宾【名光裕以字行茶陵人元末官全州 学正洪武二年除无棣县丞转胶州同知所至以教化为先十八年拜国子助教入见上命讲洪范九畴 辨析甚详教国士尤善训迪穷日无惰容擢蜀府长史蜀王好学礼士南宾随事规谏王益敬礼之年八 十卒作诗清劲有法蜀人至今传诵之】贺兴隆【安化人元至正间率民兵保障乡闾陈友谅兵起授 兴隆参军後归太祖仍予故官随徐达取陈州又随胡海克宝庆路获元元帅唐隆即授宝庆指挥同知 会邵阳贼周文贵等侵境率兵与战冲其前锋援兵不至死之赠湖广行省参知政事】黄英【醴陵人 元末授修武校尉率孤军克复武昌取粮安庆以衆归附太祖充先锋守江隂从大军讨枞阳卒於阵追 封江夏县男】刘三吾【名如孙以字行茶陵人仕元为广西副提举洪武十八年始召为左赞善迁翰 林学士年七十三矣三吾博览善记应对详敏屡承顾问御制书成多使为序时编辑故典及礼制等书 皆所鉴定赐赉宠渥永乐初卒】彭友信【攸县人洪武初廷试至京遇上微行见虹霓口占诗命友信 续之信不知是帝应声成诗上大悦明晨召对上曰此秀才有学有行命为北平布政使】夏原吉【字 维喆湘隂人洪武举人官户部主事太祖器之擢本部右侍郎建文初迁福建采访使成祖即位进左侍 郎拜尚书寻命治水苏松着劳绩後以议北征忤上意系狱仁宗立复官加太子少保兼太子太傅宣宗 立原吉与蹇义三杨同心辅政中外以宁宣德中命解部事入阁预机务卒赠太师諡忠靖原吉清端寛 厚历事五朝未尝有过为时名臣子瑄敏悟喜读书原吉卒拜尚宝丞屡陈边事终南京太常寺少卿瑄 子崇文有文学成化进士历右通政论事慷慨多见采行】周干【浏阳人洪武中以贡生授江西布政司照磨亷慎有为累擢御史永乐中历江西右布政使有惠政浏阳初开铁冶链造官铁解京铁不堪用 而解难足额干建言免之】易先【字太初湘隂人永乐中由国子生授交趾谅山知府有善政岁满当 迁士民相率乞留命晋二秩还任宣德中黎利反陷交趾攻破其城先佩印自缢妻孥十八口同日死諡 忠节复其家】张武【浏阳人豁达有勇力稍涉书史为燕山护卫百户从成祖起兵累功封成阳侯卒 赠潞国公諡忠毅】王伟【攸县人随父戍宣府年十二仁宗北巡献安边颂正统间进士改翰林授户 部主事英宗北狩伟纠集士民守广平有功迁兵部职方郎中时文移填委伟援笔立就少保于谦专任 之擢兵部侍郎视边有小田儿本中国人隂为边患伟与谦谋以计赚至阳和城伏勇士於道杀之自是 边境肃然天顺初为石亨嗾归寻召复原官五年以病归】李监【字明远安化人正统进士博学工诗 历官惠州知府政事精敏所着有慎庵集】唐震【醴陵人正统进士历官户部侍郎两署尚书事公勤 亷慎参议四川督建昌边饷修城建堡政绩最着有土官争地杀人暮夜以金赂震震却之捕置於法越 隽民立祠祀之以参政归】罗琥【茶陵人正统中通判南阳积粟麦二十万石抚流民万余户筑封邱 堤八十余里改衢州以捕寇功进侍郎子监宏治进士授户科给事历广东参议四川布政有能绩以忤 刘瑾落职瑾败起巡抚寻致仕】李东阳【字宾之茶陵人以戍籍隶京师四岁能书大字景帝召见赐 楮笔果钞中天顺进士入翰林累迁礼部侍郎文渊阁大学士预机务多所匡正受顾命辅翼武宗所疏 论皆治忽大计巳而庆藩叛霸州贼起悉如东阳言卒赖其画讨定之刘瑾用事一时善类赖以保全者 甚多瑾诛加特进後以议调边军入卫陈十不便状不听遂累疏乞休东阳文章典丽乐府有汉魏风卒 赠太师諡文正】黄宝【字廷用长沙人成化进士历吏部郎典选事公慎亷明历官太常卿擢都御史 巡抚陕西时潼关大饥城堡多圯宝肃纪律清壁垒储馈饷达烽燧秦地以宁以忤刘瑾罢归瑾诛复起 巡抚山东移疾归有东冈集】刘宪【字廷试益阳人成化进士拜监察御史历迁都御史巡抚宁夏值 北边有警宪募土兵御之捷闻赐金帛有差後忤刘瑾逮系诏狱卒】罗安【字时泰益阳人成化进士 授户部主事使两广以清干名中贵不能干为山东佥事举屯政毁淫祠转四川副使苗蛮凶虐惧罪以 金赂安安却而诛之改贵州参政普安兵起督饷有功】邵敏【字一樵湘隂人成化进士官户部主事 母丧庐墓一夕虎至忽数鹿逐之去旁产芝数本人谓孝感所致事闻诏旌其门】徐廷用【醴陵人宏 治进士任户部主事督收诸仓场刍税剗剔奸弊人莫敢干以私宣大用兵以廷用理军饷区画有方陞 郎中】杨志学【字逊夫长沙人宏治进士历官都御史巡抚大同边卒桀骜帅弗能戢志学谕以至诚 恩威兼济一军帖然擢户部侍郎进尚书扈世庙巡幸兴都乘间奏免贫民租税卒赠太子太保諡康 惠】苏纯【字草亭湘隂人宏治中举人事父母及继祖母尽孝先後居丧不入内寝者七载葬母百事 躬亲中寒疾卒正德中旌表】孙泰【醴陵人宏治举人知铜梁县多惠政邻邑词讼咸质成焉持身清 苦在任十年惟一仆自随拜监察御史】贺宪【字监之益阳人宏治举人知四川灌县致仕事父母尽 孝生事葬祭动循古礼年九十语及辄泪下弟被溺求尸弗得哭江上再昼夜声不息尸为涌出张孚敬 秉国招之不起】易舒诰【字钦之攸县人宏治进士授检讨刘瑾擅权人争趋附舒诰独不屈改南京 户部主事瑾败复入翰林以亲老乞归杜门却扫家居十四年卒】龙诰【攸县人正德进士知临川县 时东乡多盗久不能平诰诣贼垒谕降之迁户部主事历郎中督赋江西疏免逋累出守庐州岁饥出赈 疏罢马价茶牙诸税酌常平济籴诸法着为令累迁广西参政以病归】张治【字文邦茶陵人正德会 试第一选庶吉士授编修嘉靖时历两京吏部侍郎南京吏部尚书持身方正鋭然以辨邪正为已任累进礼部尚书文渊阁大学士进太子太保治博学有文词明习典故及秉政时严嵩专权悒悒不自得遂 病卒諡文隐隆庆初改諡文毅】杨守谦【字允升志学子嘉靖进士历都御史督保定军务嘉靖十年 都城被困守谦不候调发即提兵入援晋兵部侍郎督战益急援兵未至守谦欲坚壁以待中贵嫉其功 谤为逗遛下狱论死时论惜之隆庆初赠尚书諡慤愍】魏焕【字原德长沙人嘉靖进士授嘉兴府推 官历兵部员外郎擢四川佥事明习世务留心边防所着有九边图考蜀东抚苗实录】周之屏【字鹤 臯湘潭人嘉靖进士历官布政使初知吉安有譁卒入府门僚吏散走之屏即严鼔升堂语之曰若辈有 所诉守能为若白若为乱则守不惧死汝曹罪不贷矣卒皆释戈拜一郡获安】胡廷辅【浏阳人嘉靖 进士授户部主事转工部员外郎尝奏罢苏杭监造岁费省数千金陞广东南雄知府】罗尹凯【字志 成益阳人嘉靖举人父养二鹤父既没闻鹤唳则仰天大哭初令饶平政简无私在官未尝肉食饶人祀 之迁郁林知州清操益励归槖萧然】廖希贤【字叔愚茶陵人嘉靖进士知高安县陞工部主事扈驾 承天寻迁郎中擢山西提学讲学河汾书院海氛甚炽御史檄令剿捕殱之进浙江按察使】陈蔡生 【茶陵人贼寇严溪父其鼎被执索赀不获将刃之蔡生号泣入营请贷绐贼云归父执我可得重赂贼 信而释之及赂不至贼索之蔡生曰我贫安从得赂吾代父死耳贼怒杀之】周策【字臣献宁乡人任 贵县知县盗刼永淳库长吏思自脱以平民抵罪郡守以上亦幸得盗不复问策疑之出诬服刘纪等二 十四人於狱後宾州果得真盗人服其神】周采【策子字子亮嘉靖进士任礼科敷奏务持大体陞四 川布政云南巡抚以清介闻假归卒赐祭葬】邓巍【浏阳人嘉靖进士授溧水知县入为御史疏劾权 贵拜杖直声凛然奉命巡边尝以单骑按行营伍历凤阳知府岁饥赈恤全活者数万致仕归年八十五 卒】李棠【字石塘长沙人隆庆进士授礼部主事历佥都御史宣大总督王崇古以谙达就抚条封贡 八事廷议纷纭独棠极言当许帝从之巡抚南赣讨平韶州山贼终南京吏部右侍郎仕宦三十年不营 生产以介洁称天启初追諡恭懿谙达字旧作俺答今改正】洪懋德【字峻明湘乡人万历举人为宿 松令以清慎着事父至孝官归授徒自给经营诸弟婚学周悉丰赡矿贼破湘乡肆掠入其家懋德整衣 待之容色无变贼无所犯贼退人怪之懋德曰吾不见有贼贼固不吾害也】刘宏化【长沙人万历进 士历刑科给事首纠辅臣附权贵内臣僭批答有直声议移宫红丸之案侃侃不阿会熊廷弼论死宏化 力争之坐受熊贿罢官崇祯初起兵科都给事累迁南大理寺卿以疾归】罗其纶【字彛伯茶陵人万 历举人授太康教谕徵修熹宗实录迁琼州推官黎人骚动几二十年纶单骑宣谕殱其渠入其地为水 会所玺书褒奬谳岭东北狱释寃辟八十三人累擢郎中年八十四卒笥箧萧然仅有遗稿】李腾芳 【字孚子湘潭人万历进士入内阁掌制诰以忤魏忠贤削籍归忠贤诛擢礼部侍郎召对条奏悉称旨 晋尚书卒赠太子太保】胡应台【字徵吉浏阳人万历进士官兵科给事中转吏科以直忤时相出为 江西督学称得人历太仆卿巡抚应天振纲肃纪执法不阿旋督两广威名益着召为南京刑部尚书以 忤璫夺职崇祯初起南兵部尚书疏乞终养归】罗喻义【字萸江益阳人万历进士天启初官南京国 子祭酒诸生陆万龄等请为魏忠贤立祠太学右喻义惩其倡率者三人乃止忠贤闻之大怒削籍崇祯 中历官礼部左侍郎充日讲官撰尚书讲义於正文外旁及时事以违例革职卒諡文介】洪云蒸【字 化卿攸县人万历进士累官岭南道副使崇祯六年粤寇张文斌等凭险四掠诱擒之平九连山题建连 平州赐赉有差擢按察使七年海宼刘香老围海丰屡挫其衆香老惧乞抚云蒸单骑按其垒贼留之云 蒸隂檄闽将郑芝龙进剿兵至以云蒸在不即攻云蒸方在贼船急挥手曰母以我为念灭此以报朝廷可也香老怒杀之沈屍海中越五日浮屍沙口有鹤张翼覆之舟人特祀焉】黄洽中【字景台善化人 万历进士标格孤介初知归安县有声历户部郎知太原南安二府所至畏其清强在太原奏蠲地亩荒 税二万余两在南安蠲木价五万缗屡迁边才不就家居杜门不出课诸子悉有文名】陶汝砺【字用 我宁乡人早聘吴氏将娶而吴病瞽吴氏请絶婚汝砺曰既盟而弃妇将安归卒娶之亲迎之日吴目复 明後知泰顺县以恺悌闻】王柱【字定宇长沙人为诸生时教授生徒动循礼法太守葛登名延为子 师有同里被诬人命者巳抵罪柱力白其寃得释絶口不言逾时其人始知愿以身供役柱力辞之天启 中以贡生授德安教谕迁知繁昌县在官六载有清名水溢堤溃捐俸修筑陞无为知州未赴卒民立祠 祀之】石万程【字仲允湘潭人天启进士授户部郎中出守徽州值魏忠贤榷黄山开采岁利以数万 计万程力争不得即挂冠去遂夺职崇祯间起知常州迁温处兵备副使降海宼张宏铭等万余人以病 乞休去】周堪赓【字仲声宁乡人天启进士知永春县调福清治行为八闽冠擢御史巡按真顺等处 持法平允多所全活历迁府尹时河工屡溃以工部侍郎兼副都御史往治数月功成省帑金三十万上 大嘉赉假归卒】陈来学【字开之攸县人天启举人临蓝贼破攸县来学率家丁扞御不克死之】娄 琇【字元夫湘隂人天启举人崇祯中知泾州李自成犯城琇招募义勇为拒守计邑人感其忠协力固 守贼悉衆攻之城陷被执慷慨就戮骂不絶口妻亦不屈被杀事闻赠太仆卿】杨会英【字嘉士宁乡 人天启举人历国子学录擢兵曹闯贼陷京师不屈死又同邑彭月浴献贼胁授伪职不受死之有骂贼 诗十数首】冯一第【字椳公善化人天启举人以诗文名张献忠陷长沙一第将乞师他方贼系其母 兄以招之乃归贼断其两手置营中一夕死母兄获免从祀忠烈祠有史发二十卷又同邑吴愉崇祯举 人从知府周二南御贼被杀附祀二忠祠】廖国遴【字孟符长沙人崇祯进士授扬州推官时内官杨 显名奉使作威国遴纠其专擅调保定修城赈饥备尝劳瘁擢户科给事中上守边诸策後同乡熊开元 劾周延儒忌者谓疏出国遴手以他事下诏狱寻释归】谢肇元【湘潭人崇祯进士知嘉定州请裁溢 额税着祥刑录息讼转户部郎累迁按察使镇颖夀时献贼蹂躏城邑肇元躬擐甲横戈冒矢石贼多授 首境内获安以劳卒赠太仆寺卿】萧伟【字岂凡长沙人崇祯中武举授王会都司峒蛮为寇伟单骑 深入陷蛮死之侄键武学生亦以勇力着献贼陷郡不屈死】彭友元【益阳人崇祯中母病笃友元痛 哭呼天剖胷割肝一片烹以进母母食而愈久之余肝迸出如瘤见者泣下】王法臣【字泰哲攸县人 崇祯中拔贡叛将张克成纵掠法臣责以忠义指陈利害被执骂不絶口死之又同邑王景熙为总兵鍞 武冈亦抗节死 本朝乾隆四十一年俱 赐諡烈愍】龙孔蒸【字季霞湘乡人崇祯举人流寇破 长沙授伪职誓死不出寻扶母避宼山中已奋跃上峻坂顾老母在坂下援之遂遇害】吴从明【字信 可湘隂人崇祯举人知遵义县多惠政擢苏州同知督运为闯贼所得死之 本朝乾隆四十一年 予入忠义祠】陶显位【字仲仁宁乡人年十六读易有疑闻丰城李氏家传易学遂裹粮往受业三年 学成始归後任桃源训导又尝摄县篆有暮夜投金者却不受既归复以易学授里中年近八十嗜学不 衰着有周易说旨】李有斐【字非文善化诸生左兵抄掠挈家潜山中为所执身被数创夜忍痛负母 走母渇取血饮之复被执索金不获乃杀之】唐韵【湘潭诸生张献忠陷城与父鹤翔母钱氏俱被执 贼杀钱韵拊屍恸哭求死贼怜而释之韵终抱屍不去泣血数日死母旁 本乾乾隆四十一年 予 入忠义祠】黄凤德【湘隂人张献忠陷长沙知县杨开退保白鹤山为恢复计凤德左右拥卫佐召募 贼怒先捕开并家属十七人沈於河乃磔凤德并戮其妻同时死难者诸生谭景悦萧赞黄文炳黄甲甲之子先炳谭孔昭 本朝乾隆四十一年俱 予入忠义祠】周敏中【益阳人知清流县张献忠破 城为贼所执敏中不屈索冠带贼弗与敏中厉声骂贼死之 本朝乾隆四十一年 赐谥节愍又同 邑锺鸣谦吉藩内使吕公还并殉献贼之难 本朝乾隆四十一年俱 予入忠义祠】易应达【益 阳诸生献贼之乱举家避山中父咸宁被执应达挺身求代因遇害父得不死又诸生温昆来潘若洙及 弟若鸿俱死难本朝乾隆四十一年俱 予入忠义祠】文昌拱【醴陵人性孝友喜读书为贼所执 词气慷慨抗节而死 本朝乾隆四十一年 予入忠义祠】谭思敬【湘潭人与子清远俱以义勇 闻张献忠陷湘潭大掠村落思敬父子大殱贼衆献忠怒夜督千骑围其家思敬父子力战溃围去後被 执为贼所磔 本朝乾隆四十一年 予入忠义祠】谢承任【茶陵人袭指挥使崇祯末调贵阳粤 寇万余蹂躏猖獗令委城去承任督羸卒誓守城陷被执骂不絶口遂遇害事闻勅建庙祀之 本朝乾 隆四十一年 赐諡烈愍】胡湛【字秋水攸县人三中武举官把总崇祯末临蓝贼犯攸湛率乡勇 力战死贼亦溃遁不敢逼诏赠官 本朝乾隆四十一年 予入忠义祠】张孟【宁乡人儒家子以 贫佣书於孝亷杨某家献贼至杨被执孟於万军中突呼而前求代死贼为感动遂得释】 本朝胡尔恺【字石江长沙人明进士洪承畴荐为吏科给事中在职一年章数十上其言湖南凋敝尤 切历礼部左侍郎遗疏犹陈平催徵禁营造抑侵渔革夫轿四事】赵开心【字灵伯长沙人由进士任 御史历官工部尚书兼督仓场居官有鲠直声】陈六礼【攸县诸生顺治三年有山贼之警六礼率乡 勇御之被执骂贼死妻朱氏亦自缢】 【诏旌其门】尹惟日【茶陵人顺治进士知和平县才识敏练九连山寇猖獗四省会剿不克惟日单 骑深入招降之请设官驻守岑冈以安反侧以劳瘁卒官民祀之王守仁祠】张愫【湘隂人张献忠之 乱愫甫十龄扶其祖奔城北遇贼欲杀其祖愫以身翼蔽连受数刃贼义而舍之父殁庐墓三年】温世 儒【益阳人父崑来死献贼之难世儒甫六岁哀毁过人康熙十一年举於乡吴逆构乱徵世儒逃避不 辱】陈鹏年【字北溟湘潭人康熙辛未进士初知西安县复流民雪寃妇旋守江宁革重耗去关蠧後 守苏州摄藩篆平籴濬河锄凶理枉虽叠遭吏议而】 【圣眷愈优以修书总裁临视河道值武陟马营口决兼漕渠浅淤鹏年躬亲相度请於马营上流及王 家沟官庄峪诸处各开河以杀水势坝埽旋合旋溃官民悉力竟告成功实授总河以劳卒官】 【谕赐祭葬諡勤恪祀贤良祠鹏年性介特然与人交极和豁达豪迈笔翰如流所着书皆行於世】易 正言【湘乡人天性纯和父卒庐墓十年事母尽色养终身不懈着周易讲义家训等书康熙五十一年 旌】

晋陶淡【字处静鄱阳人侃之孙於长沙临湘山中结庐居之养一白鹿以自偶亲故有候之者辄 移渡涧水莫得近之州举秀才淡闻遂转逃罗县埤山中】唐裴休【字公美济源人乾符中由太子少 保分司东都历荆南节度使因侨寓焉尝讲道益阳冇白鹿衔花而听过浏阳霜华寺留象笏镇山门】 五代梁朱葆光【南阳人梁祖代唐葆光与唐旧臣顔荛李涛数辈挈家南渡寓潭州每正旦冬至必序 立南岳祠前北望号恸殆二十年】宋李稙【字元直临淮人秦桧当国凡帅府旧僚率皆屏黜稙即乞 祠奉亲寓居醴陵十有九年杜门不仕】胡宏【崇安人安国次子安国提举湖南学事遂居衡山宏游 宁乡而乐之筑室讲道其间】张栻【广汉人绍兴间随父浚知潭州因寓城南後又筑城南书院於妙 高峯与朱子讲学】胡大履【宏子】 【弟大时俱受业张栻之门而大时则其壻也世其家学大履兄弟俱尝学於朱子大时又尝学於陆九 渊】李安国【洪都人悦安化山水灵奇卜筑伊溪侧隐居读书自号梅山老人】欧阳新【吉州人寓 居长沙闻宗人欧阳守道至往访之初犹未识也晤语相契守道即请於转运副使吴子良礼新为岳麓 书院讲书新讲礼记天降时雨山川出云一章守道起曰长沙自有仲齐吾何为至此仲齐新字也】邓 得遇【卭州人徙居湘乡累官靖江知府元兵至得遇朝服南望拜辞书幅纸云宋室忠臣邓氏孝子不 忍偷生宁甘溺死彭咸故居乃我潭府三闾大夫吾之俦侣优哉游哉吾得其所竟自沈於水】


晋潘京【武陵人为邵陵令明於政术道不拾遗】陶侃【浔阳人惠帝时补武冈令与太守吕岳 有嫌弃官归】南北朝梁刘棻【承圣末邵陵太守西魏围江陵棻将兵入援至三百里滩为部曲宋文 彻所杀史称其死於勤王身扞国患】隋于玺【代人开皇中为邵州刺史在州数年甚冇恩惠後检校 江陵总管州人张愿等诣阙请留上嘉叹令还邵州父老相贺】唐王锷【太原人从曹王臯诱降武冈 叛将王国良以功擢邵州刺史】陈志业【零陵人为邠州禆将峒蛮叛志业讨之桉杀数十人陷伏中 鏖战首陨犹跃马度溪没祀於神有马瓒者亦同徇难附祀焉】宋李继隆【开宝中梅山峒蛮反寇潭 邵继隆领雄武卒三百戍邵州止给刀盾蛮数千集其道继隆力战蛮乃遁去太祖闻其勇敢器重之】 邵日华【桂阳人太平兴国中为邵阳主簿有惠政】潘夙【大名人仁宗时邵州蛮叛湖南骚动迁转 运使专制蛮事亲督兵破其团峒九十】朱寿昌【天长人仁宗时使湖南或言邵州可置治采金者冇 诏兴作寿昌言州近蛮金冶若大发蛮必争自此边境恐多事且废良田数百顷非敦本抑末之道也诏 亟罢之】周敦颐【营道人治平四年判永州摄邵州事迁郡学於城东讲学其中孔延作邵州迁学记 敦颐自为释奠文】郭逵【洛阳人知邵州武冈蛮反逵讨平之】杨勋【靖康时为新化令金人南侵 勋率兵勤王至襄阳卒於军】张九成【钱塘人以忤秦桧谪守邵州既至仓库虚乏僚属请督酒租宿 负苖绢未输者九成曰纵未能惠民其敢困民耶是岁赋入更先他时】王彦【上党人绍兴中知邵州彦入辞帝抚劳甚厚曰以卿能牧民故付卿便郡行即召矣九年卒於官】张球【绍兴中知武冈军垦 土田兴水利献助迎两宫钱数万缗时论韪之】何季羽【於潜人淳熙中知武冈军敦尚教化增葺郡 县学修书院时称良吏】郑汝谐【淳熙中知武冈军修学建常平仓贷民以钱使市瓦覆屋民德之】 潘焘【东阳人绍兴时权知邵州崇尚学校首以教化为务由是讼日减郡圄屡空修建先贤周敦颐祠 朱子为记初邵州防御久隳屡致蛮寇因条请置砦堡增戍兵民用安堵周必大荐於朝称其以儒雅饰 吏治】史弥宁【郧阳人嘉定中知武冈军见军学颓腐葺而新之增学田行乡饮酒礼文教大兴】叶 莫【嘉定中以佥书武冈军判官权军事操行修洁时扞卒蒋宗叛莫殱宗等而定其乱】曾如骥【泰 和人宝庆佥判德佑二年元兵徇宝庆遣弟如龙归曰吾既以身许国不得顾先人宗祀矣城将陷左右 请迎降叱之驱家口七人投澬水同死赠敷文阁待制諡忠愍】罗开礼【宋末为武冈教授起兵复永 丰县已而兵败被执死於狱文天祥闻其死制服哭之】元欧阳元【浏阳人泰定初武冈县尹赤水太 清两峒聚衆相攻元单骑从二人径抵其地喻以祸福为理其讼獠人遂安】李朝端【泰定间为新宁 县尹有遗爱在民】柳不华【顺帝时为武冈路縂管时蛮獠为寇不华率义兵屯同保山守境卫民几 二十年阖郡赖之】聂炳【江夏人顺帝时转宝庆路推官会峒猺寇边湖广行省右丞图齐统兵讨之 屯於武冈以炳摄分省理问官悍卒所至掠民为俘炳言於图齐释其无验者数千人 图齐旧作秃赤 今改正】唐隆道【为元将守宝庆城陷死之】明贺兴隆【安化人明初从胡海克宝庆获元将唐隆 道授宝庆卫指挥同知明年元右丞周文责复宝庆兴隆力战死】白素【真定人洪武九年知武冈州 兴礼义厚风俗省刑罚教化大行峒民畏服】周舟【永嘉人洪武时为县丞核民贫富为三等均其猺 役讼狱不假手吏胥数年流亡尽复擢吏部主事民诣阙乞再任帝赐宴遣之】仪智【高密人永乐中 知宝庆府为政寛厚民不忍欺】周冕【湖口人永乐中知宝庆府凡有勾摄以木牌代役民便之】何 永芳【四川人永乐中知邵阳岁饥劝富民输积得数万石以赈先是澬水湍急多险运舟岁苦漂没永 芳力请於朝得罢京运为改折】萧岐【吉水人永乐中知新化县教民种桑麻桐?及茶民享其利擢 知本府】徐彛【永乐中武冈州判官峒苖叛彛死之】康信【陇西人宝庆卫镇抚永乐初武冈蛮叛 信追及於千平山大破之蛮遁入靖州者十余年後复炽信复破其团峒十余追至绥宁界之白岩後援 不继犹手刃六人竟遇害】潘金【松阳人宣德中知新化县时出郊教民种植民感其惠为立劝稼 亭】唐荣【全州人景泰二年知新宁县邑治毁於兵燹荣奏徙今治甃城垣建坛壝兴学校创制之功 懋焉】林宗【同安人宏治中知城步县当县治初立抚绥苖猺招集商贾增葺城垣劳绩为多】谢省 【黄岩人正德间知宝庆府春秋巡幸郊野暇则课生徒诵读毁淫祠汰僧道三年政教大行民祠祀 之】胡世宁【仁和人正德时知宝庆府岷王多受讼繋人取财乃下教曰王有所逮必告我治其官校 王为歛迹中官王润丐请不应械其从人为奸利者润不敢逞】陈楠【上虞人嘉靖中知宝庆府妖贼 李承贤倡乱元溪诸贼及武冈峒蛮皆应之楠勒兵讨平】周後叔【太仓人嘉靖中以忤严世蕃由员 外郎谪武冈州同知摄知府事岷藩横虚一切以法?之】胡采【嵊县人隆庆中知城步县粤苖阑入 县境采武备严整而苖不敢犯夷苖密迩县治多自相攻杀采亲履其地谕以礼让苖遣子弟入学向 化】林培【东莞人万历中知新化县值岁大祲培捐俸赈饥修水利立义仓免贡潞邸茶】李梦日 【东莞人崇祯中宝庆府推官湘乡贼犯境部勒乡勇直前剿御贼遁去巳而偕副将尹先民讨平之赦 其脇从者】张轨端【华亭人崇祯中知邵阳县湘乡寇警昼夜守城劳勩死】李振珽【鄞县人崇祯中知宝庆府张献忠破城被执至衡阳不屈赴湘水死】何三杰【定州人崇祯中宝庆府通判张献忠 陷城衣带间书舍生取义四字赴水死】谭文佑【蓬溪人崇祯中知武冈州时宗藩横虐文佑以抗直 庇民土寇袁有志等聚衆攻城文佑招义勇图恢复与刘承应破其垒平之以功擢佥事】刘佐【嶍峨 人分守宝庆明末殉节死】王?【贵州人崇祯中邵阳教谕张献忠陷城不屈死之】王世定【福建 人为宝庆府学教授明末死节】蒋虎【为宝庆镇将明末与诸将孙华聂鸣鹤张承明张大胜皆力战 死萧旷刘大翰皆兵败自刎死】陶珙【姚安人明末知宝庆府时流寇告警珙率乡勇剿之以忤岷王 罢归中途为寇所害】 本朝何衡泗【顺天人顺治初知武冈州贼陈友龙来攻兴镇将贺云拒守三月余食尽城陷衡泗与云 登清渠门楼纵火焚死】王蔚【邢台人顺治中知新宁县革重耗辑苖猺缮完城郭振兴学校治绩称 最】崔錡【沁源人康熙中知新宁县折狱平允不事钩校洞中隐微寻常不苟嚬笑而诱掖士子片善 不遗】陈珙【邵武人康熙中知新化县值岁饥珙罢供应开廪赈民湖南仰给淮塩新化僻远塩不至 珙力请贮塩长沙聼民转贩遂着为令县有虎患珙焚牒於社虎为出境】杜珣【直隶新安人乾隆五 年知城步县值横岭苖猺犯顺邑境戒严珣招集流亡募乡勇增城守民恃以无恐及大军集役夫运饷 数月不解带苗平以劳勩卒於官恩荫一子入监】

晋周崎【邵陵人为湘州从事王敦之难谯王氶使崎求救於外与周该俱为魏乂侦人所执乂谓 崎曰汝为我语城中称大将军巳破刘隗戴渊甘卓住襄阳无复异议外援理絶如是者我当活汝崎伪 许之既到城下大呼曰王敦军败於湖甘安南巳克武昌即日分遣大衆来赴此急努力坚守贼今散矣 乂於是数而杀之】唐邓处讷【字仲韫龙潭人僖宗时从钦化军节度使闵顼顼以为邵州刺史周岳? 潭州顼为淮西将黄皓所杀处讷哭受诸将吊砺甲训兵积八年结朗州雷满为援玫岳斩之昭宗诏拜 武安军节度使刘建锋马殷来攻处讷遣蒋勋等御之殷说降勋建锋用邵州旗铠趋潭州守者以为勋 军纳之处讷遂为建锋所杀 按通监僖宗时授闵朂节度使以邓处讷为邵州刺史应作闵朂此作闵 顼似误】宋李杰【邵阳人熙宁进士历守永州绦州提刑东川元丰中以金部大夫出帅湖南所至皆 有能声官至大理卿买书万卷以遗郡庠置田数千亩以赡同族】周钦【武冈人宣和中峒蛮叛钦挺 身往谕苗感激输诚以功擢德州刺史金兵南下帅师勤王死之】金彦【邵阳人力学善属文天资敦 厚喜振困窭而敦孝友邵人号义门金氏胡寅尝记其事】聂致尧【邵阳人事亲孝临财亷周给贫困 乡人列其事守宰以闻诏旌其门张栻为之题额】王元春【邵阳人庆元进士初为零陵令有治绩历 官吏部侍郎有清誉】李友直【武冈人淳佑进士家傍石羊渡水险急雨至更甚友直父世楫始造舟 以渡往来者友直以舟险更捐资建桥乡人德之】元李璋【新宁人至元间为平江州吏目捐钞十五 万买膏腴田四百亩助赡学校】明梁德远【邵阳人洪武进士时父任郎中有罪繋狱德远辞不赴宴 及父谪戍又请以身代太祖悯其孝赦父罪而授德远给事中有直声後谪太平知县民感其惠肖像祀 之】刘必荣【字懋德武冈人洪武中历鸿胪少卿永乐间交址黎季犁叛命必荣抚安之至境季犁巳 窜必荣冒险涉远直抵其穴季犁闻之遽出迓表献金人方物兼赠必荣金绮却不获还悉献於朝】于 子仁【武冈人洪武进士授庶吉士改知昌乐县驱虎患有惠政迁知登州府以事被逮登人诣阙讼寃弟子礼亦上疏乞兄养母愿以身代太祖嘉其孝友特免子仁令复职子礼偕之任】方观【武冈人性 至孝年十四丧母哀恸倍常事继母若所生父疾吁天乞代及卒絶粒三日负土筑坟庐墓三年终身不 饮酒食肉岁时忌辰朔望奠墓所悲号竟日继母卒居庐不归墓门偶为牛践观擗踊呼号牛忽毙有鼠 啮祭器观以不善护自责一鼠来伏器中若输罪状举而释之有司以事上闻诏建坊旌】杨海清【城 步人有勇畧为衆所推景泰八年苗寇掠邵州海清与妻姜氏率其徒迎战於龙王桥杀贼数十援絶遇 害】林璧【字廷美武冈人天顺进士授御史断疑狱释重罪八十余人迁四川佥事陈时政六事有讨 定松潘功】伍佐【字文峰新化人宏治举人授河南府通判迁贑州府同知征龙南叛獠深入力战斩 获有功擢知思南府居官二十年力持亷介】康宪【邵阳人幼孤事母至孝宏治中知广元县有循声 居家谨厚以礼法自持】唐凤仪【字应韶邵阳人正德进士授御史累擢佥都御史巡抚四川时芒部 跳梁溽暑出师凤仪疏请息兵而计擒渠魁沙保其患遂巳迁副都御史】杨益【新化人正德贡生奏 免本县浮粮任桐城丞督兵拒宸濠以功赐银币】胡景隆【邵阳人素负气谊为乡里推重嘉靖三年 流宼入境郡守委景隆督民兵剿御至燕子岩衆奔溃景隆独力战格杀五六人陷重围死之】陈恭 【新化人幼孤佣身供母每得食品未归献不敢先尝及母丧以佣得资殓葬昼工作夜庐墓侧哭泣尽 哀如是者三年】贺冕【邵阳人嘉靖十年流寇刼掠冕率弟璋祥珍共御贼援絶死之】朱志清【邵 阳人嘉靖二十年妖贼李承贤倡乱志清与同县彭珊奋力擒之不克俱死】邹廷望【字见岳新化人 嘉靖进士累官户部主事榷税临清秋毫无所私知凤翔府捐俸赈饥迁甘肃行太仆寺卿致政归惟图 书数箧】杨轩【字子昂城步人嘉靖末任重庆府通判遇事敢为土酋谭绍乾凤继祖相继背叛巡抚 檄轩督剿之相机设伏贼遂就擒】车大任【字子仁邵阳人幼頴悟称奇童万历进士授南丰知县县 自嘉靖寇灾後户多弃田大任力请召民便买以苏赔累疏入报可且檄各州仿行之累迁知福州府时 日本弗靖乃练军实缮城隍首行常平社仓法历温处参政六载海氛尽息旋乞养归】阳思谦【字生 白新化人万历进士知铜梁县有平播州功擢知泉州府累迁山东副使】杨逵【城步人少孤事母至 孝为童子师以所入甘旨供母过书馆必送至家间止之则跪于馆外度母至乃兴母疾笃刲股以进疾 乃苏母卒哀毁骨立及葬庐墓三年】罗可锦【新化人天啓举人应乡试时有友人病衆皆畏避可锦 独亲药饵及殁买舟载榇以归】聂兴诏【新化人岁授徒积馆谷二百余石崇祯时岁饥尽出以赈乡 里邻人黄姓者鬻妻养母兴诏如其直酬之全其伉俪其好义乐施皆此类】刘孔晖【字养默邵阳人 天启举人授新郑知县时中州流寇蹂躏守令望风解组孔晖独慷慨就道比至增埤浚池为固守计崇 祯十四年李自成临城呼降孔晖登陴大骂为贼所伤民感愤拒守悉力相持自成怒悉大衆攻之孔晖 曰是我置命之日也告吏民死必葬我子产庙侧及城陷被执骂不絶口遂遇害事闻赠尚宝卿时从死 者侠士锺寛门生杨芳仆刘登刘忠刘仪杨时 本朝乾隆四十一年 赐諡烈愍锺寛等俱 予 入忠义祠】刘源澄【邵阳人为诸生负才慷慨崇祯十六年张献忠陷城率乡兵拒战死之同事死者 诸生曾士选彭养生儒童刘大俨义民陈邦基巡抚李乾德嘉其节俱配食三忠祠 本朝乾隆四十一 年俱 予入忠义祠焉】卢大受【字德华邵阳人为罗田训导流宼陷城死 之 本朝乾隆四十 一年俱 予入忠义祠】陈君宠【字简之新化人万历四十七年乡试第一历官潼川知州张献忠陷 城殉节死 本朝乾隆四十一年 予入忠义祠】何大衢【字冲虚武冈人知彭山县力御强寇城 陷不屈死 本朝乾隆四十一年予入忠义祠】 彭承孟【武冈人为诸生有声崇祯末土寇袁有志陷州率其子诸生梦麟督乡勇剿贼先登陷阵援兵失期为贼所蹙投潭死梦麟曰吾父死吾忍独生力 战死之明日次子梦龙以他师复战获贼首】 本朝侯国弼【邵阳人顺治初流寇未平执其兄国弼奔告曰我能为导释我兄惟命是聼兄得脱国弼 骂贼遇害】萧士焕【武冈人洞口水溢漂没庐舍士焕母年八十为水漂去士焕仓猝得一椽赴救溯 洄二十里至石柱江始及岸母得免】王元复【邵阳贡生究心皇极经世书洪范内篇律吕新书皆有 新得之义善啓牖後学士人尊师之】

宋李安国【洪都人熙宁中徙新化事母孝邵州人重其行请入学教子弟未几辞归】陈与义 【洛阳人建炎初避地邵阳後为参知政事】芮华【吴兴人官从政郎忤秦桧安置邵州】留正【字 仲至永春人宁宗时韩侂胄党张釜倾陷之由观文殿大学士谪授中大夫光禄卿分司西京邵州居 住】


宋潘京【武陵汉夀人历巴邱令京明於政术路不拾遗】 张说【洛阳人由宰相再徙岳州刺 史说为文属思精壮长於碑志世所不逮既谪岳州而诗益凄惋人谓得江山之助云】宋王旦【太名 萃人太平兴国初知平江县其廨旧传有物怪凭戻居多不寜旦将至前夕守吏闻羣鬼啸呼曰相君至 矣当避去自是遂絶就改将作监丞赵昌言为转运使入旦境称其善政以女妻之】唐介【江陵人调 平江令民李氏富而吝使有求不厌诬为杀人祭鬼岳守捕其家无少长楚掠不肯承更属介讯之无他 验守怒白於朝遣御史方偕徙狱别鞫之究与介同守以下得罪偕受赏介未尝自言】衡塾【以秘书 丞知临湘县多善政邑故多盗塾曰吾不能使民不为盗又不知禁其已然尚曰为政耶乃籍八十人作 閲武亭以时视其艺使之捕盗一境肃然刘摰为之记】杨畋【太原人庆历三年知岳州湖南猺人唐 和等刼掠州县擢殿中丞提点本路刑狱专治盗贼事乃募材勇深入洞讨击兵溃畋踣岩下藉浅草得 不死卒厉衆平六洞以功迁太常博士未几降知太平州岁余盗益肆帝遣御史按视还言殄贼非畋不 可乃授荆湖南路兵马铃辖贼闻畋至皆恐畏踰岭南遁明年贼复出畋即领衆出岭外涉夏秋凡十五 战蛮平】滕宗谅【河南人仁宗时知岳州军建学育才百废俱举又重修岳阳楼文章政事岳人诵之 范仲淹为记】朱夀昌【天长人仁宗时权知岳州州滨湖多盗夀昌籍民船刻着名氏使相伺察出入 必以告盗发验船所向穷讨之盗为少弭旁郡取以为法】石光【徂徕人介子通判岳州有惠政民为 立祠後居州之大云山子孙遂家焉】范致明【建安人徽宗时监岳州酒税穷博经史以直道不容於 时览山川考古今人物风俗撰岳阳风土记】张汝明【真州人徽宗时知兵州属邑得古编钟求上献 汝明曰天子命我以千里惧不能仰承德意敢越职以幸赏乎卒於官】李辙【浮梁人知巴陵县俗父 子多异居辙躬示孝弟以化之俗遂变】程绚【余姚人调巴陵尉摄县事能理寃狱】胡绾【乾道间 为平治令政尚亷平】李燔【建昌人绍兴中授岳州教授教士以古文六艺不因时好且曰古之人皆通材用则文武兼焉即武学诸生文振而识高者抜之辟射圃令其习射廪老将之长於艺者以率偷 惰】元欧阳元功【浏阳人延佑中授岳州路平江同知处巳俭约为政亷平】汪泽民【婺源人延佑 中同知平江州事时州民李氏以赀雄其弟死妇不肯他适兄利其财嗾族人诬妇以奸事狱成而泽民 至察其枉直之】明马杰【洪武中知临湘县奏除荒田絶粮之累民者共二万二千有奇民德之】王 士华【鄞县人正统中知华容县筑圩四十余堤百五十垦田数万顷九载绩成水患乃息】杨燧【昆 明人正统间知华容县奏筑四十八垸水患悉除】陈介【铜梁人正统中知临湘县兴学劝农政绩茂 着在官六年岁歉上疏乞寛租章数上诏蠲之县有舟丁六百戍江淮後重率多逃亡介又奏免百人政 绩称最】李镜【弋阳人成化中知岳州府筑湖堤通城陵矶垦隰为田引水灌溉利民甚溥洞庭君山 为水寇渊薮镜擒其渠帅余党解散】卜马祥【永清人成化中任岳州卫指挥同知湖贼?洞庭奋身 督战死之】宋监【许州人成化中知平江县流贼逼境率典史张澄县吏王和等御寇援兵不至力尽 死之】韩士英【南充人嘉靖初知岳州府政尚明恕重创郡堂修葺诸废民不知劳】张举【栾城人 宏治中知岳州府毁诸淫祠为书院便民仓作谕属法一册皆便民发奸摘伏人称神明太守焉】陆垹 【嘉善人嘉靖中知岳州府寛逋赋省讼狱巡行属县岁必再周田畴尽辟值岁旱诸路遏籴垹罄府县 仓储复借之藩库设法赈济先发後闻全活数十万事闻超擢太仆少卿】王夔龙【云南人万历初知 巴陵县外明内寛济敏以勤先是赋役项欵纷多吏缘为奸夔龙力行一条鞭法听民自输未尝以符役 勾摄民皆争先输纳寻擢御史民立祠祀之】孙春芳【掲阳人万历间知华容县值岁歉春芳请罢徵 歛复请移旁郡粟亲历穷鄊散之旋论调去百姓惜焉】林不息【莆田人崇祯末知临湘县张献忠? 城被执索印不肯与遂遇害】杨如云【绍兴人崇祯间平江主簿张献忠?城欲授以伪职如云不从 骂不絶口贼怒投之石壁潭】 本朝伍士琪【阿迷州人知平江县理逋赋平讼牒甚得民心擢知桂阳州平江民祠讼之】

唐裴 隐【字逸人临湘人居白马矶与李白相友善官侍御挂冠归与岫道人鼓琴自娯李白亦尝至其处相 与倡和宴游】宋黄诰【字君谟平江人熙寜进士授长沙簿章惇开梅山请增亩税诰力请罢之後知 益阳县中使采木至益阳遣二卒勾典押而无引牒诰杖而遣之丁父忧庐墓三年芝生墓前凡六十余 本哲宗时赐白五十匹官至太府卿】李黻【字元明临湘人博学通经性至孝葺养浩园隐居不仕自 号默堂居士授徙数百人晚年尤精内典着诗文五千篇名兑斋编】李燔【字草堂平江人朱子帅长 沙燔往受业】李祀【字良仲平江人从朱子游辑池洲语录】李儒用【字仲秉平江人长於春秋朱 子帅长沙时与邑人吴雄同受业於门往复辨难今语类中多其问答学者称练谿先生】吴雄【字仲 英平冮人居临安师朱子深明性命之学归建阳坪书院日讲学於其中平江之知学者皆雄教之学者 称阳坪先生】毛友诚【字伯明平江人闻康叔临得伊洛之传避世岳阳因徙家巴陵往从之时李燔 分教岳阳极为敬礼学者称竹简先生】方暹【字明甫平江人李燔弟子与饶伯舆张元简同门相善 元简极重暹尝遗书曰伯舆明理而达於事明甫见事而中於理吾以斯道望伯舆以斯世望明甫学者 称连云先生】许炳【字仲明平江人嘉靖进士通春秋好学不倦笃志力行及卒官贫无以为殓】鲁 仕能【字时举平江人淳佑进士历官监利令从饶鲁学终身不见喜愠之色归讲道宝潭时称宝潭先 生】万镇【字子静平江人学於方暹饶鲁与鲁仕能齐名鲁谓仕能曰天下读书者伯易第一子静次 之伯易鄱阳人亦其弟子也】邹輗【字孝行平江人朱子帅长沙道出平江以书谒者甚衆輗独见礼 甘贫悦道力学不事生产其卒也方輗为之棺殓】方輗【字叔行平江人受业李燔与饶伯舆友善安 贫乐道前後徵聘皆不赴魏了翁题其所居曰学斋】方兴【字毅轩临湘人宋亡与张世杰文天祥共 图恢复以功加招讨使死崖山之难】徐伟【临湘人宋末举孝亷事毋至孝有司累辟不赴去之野潭 山中隐居教授依以居者三百余家岁荒贫不举子者悉资给之人感其惠子多以徐为名有子八人後 皆知名时号徐氏八龙】元张琦【临湘人生二岁母刘遭乱?於兵父必达不复娶琦稍长思其母辄 歔欷泣下及冠请於父往求其母徧历湖南北准东西後求得之贵池迎归奉养其後十余年父母相继 殁终丧犹蔬食事闻旌其门曰孝义】明萧授【华容人以千户从成祖起兵积功至都督佥事永乐中 充縂兵官镇守湖广贵州在镇二十余年讨平苗蛮数十部威信大行进左都督卒赠临武伯諡请康】 方廷玉【字致美巴陵人父必夀洪武进士历官按察使以政绩着廷玉永乐进士改庶吉士迁工部郎 中时燕京创造上节俭休养二疏擢浙江右布政使致仕杨溥称其质实而文和易有守】魏文昌【华 容人事毋至孝洪武时父获罪繋武昌狱文昌诣阙上疏愿以身代报可临刑谓其弟曰谨事二亲如吾 生存时也遂伏法时年十有八】刘仁宅【字广居华容人永乐举人知瑞昌县蠲赤湖课二万缗免沿 江之逋米十余万减民税之耗於巨室者数千石晋广西按察副使景泰中思明都指挥黄?杀其兄珊 仁宅亷得状?惧使人奉千金为夀且拥兵数万相挟制仁宅至南寜?子来谒伏甲缚之谕?死?隂遣 人京师营干得释罪既益横乃据摭他事中仁宅仁宅委政去归装惟七金杨荣过其家见牀上蒲席布 被喜曰所操若 是可称真御史矣以子大夏贵赠兵部尚书】李嶲【字邦杰华容人宣德中由乡贡 历官彰德知府赵王每出郭祷祀游猎数百里嶲上疏言之上遣内使逮治并赐敕褒奬解绶归卜居黄 湖山足迹不入城市】邓廷瓒【字宗器巴陵人景泰进士知淳化县有惠政迁太仆丞擢知贵州程番 府政令平和民苗感悦宏治初累迁右副都御史巡抚贵州有平苗功进右都御史掌南院寻提督两广 军务兼巡抚亦有声绩复召掌南院廷瓒有雅量世称长者其所设施动中机宜屡督军务出必成功卒 赠太子少保諡襄敏】黎淳【字大扑华容人天顺初进士第一官至南京礼部尚书为人□介寡合鲜 所依附敦伦纪崇节俭其所树立即幽隐无愧有门生知华亭遗以红云布淳却之题其缄曰古之为令 植桑拔麻今之为令织布瀑花人服其操卒諡文僖】刘大夏【字时雍仁宅子天顺进士累转兵部职 方司郎中时汪直开边欲乘间取安南宪宗命索永乐讨安南故牍大夏亟匿之事得寝宏治时为兵部 尚书孝宗方鋭意太平屡被宣召大夏忠诚恳笃忘身徇国所陈时政立见施行羣小深嫉之武宗立数 上章不用遂乞归刘瑾用事逮下诏狱戍肃州瑾诛复官大夏常曰居官以正巳为先不独当戒利亦当 远名朝鲜南南使至辄问刘尚书安否其为外邦所重如此卒赠太保諡忠宣】杨一清【字应寜本云 南安寜人父景化徙家巴陵成化进士历山西提学副使转督陕学凡八年宏治中擢左副都御史督理 陕西马政十七年河套告急尚书刘大夏荐一清抚陕经畧防御创红古等城以扞之一清有谋善断所 居之处时演习营阵安化王寘鐇反拜陕西总制与太监张永共出师寘鐇就擒与永计诛刘瑾入内阁 加少传寻致仕遂依归家居镇江久之世宗嗣位诏以故相行边後复入阁上方励精图治中外事一咨 委焉八年请老赐金帛明年削籍卒諡文襄赠太保】王俨【字民望华容人成化进士授工部主事统 理吕梁洪凿石开渠便丹楫徙居民濒河者数百家陞四州成都知府治行为天下第一历官陕西右布 政寇逼西固城俨督饷区画旬日得刍粟九十余万擢户部右侍郎摄太仓事革中官常例钱崇王讼民田又请黄河退滩及寜陵免税地上命俨往核田尝为民者咸归之复疏河滩实民产免税非祖训不可 许皆如其议转左侍郎核外戚侵民官地数万亩奏戍其监奴於边武宗即位俨上疏乞致仕得归居无 何刘瑾乱政捕繋诏狱鍜链无所得矫诏谪辽东戍瑾诛赦还】严永濬【字宗哲华容人成化进士授 户部主事督饷宣大陕西大饥奏蠲税四十万接济边储全活数万人擢郎中出守西安府以礼化导俗 渐循谨文案立剖庭无宿牒先是西安岁织绒服进用中官横取百姓苦之永濬疏论其害不报擢浙江 参政卒】胥文相【字士衡巴陵人宏治进士知漳浦县蝗螟为灾祷之越境去岁更稔又疏罢银坑之 税累迁南户部郎中历汀州柳州知府多政绩子焯官鄱阳知县有惠政工诗文】黄昭道【字文显平 江人宏治进士知长山县岁蝗祷於神雨雹立作蝗尽死迁南京御史正德中论刘瑾廷杖除名瑾诛擢 江西佥事宸濠招亡命刼彭蠡诸处昭道捕获数百人讯治如法旋迁云南参政谕晓缅甸诸蛮咸惧修 贡分守普安讨贼有功迁布政使】白起旦【华容人由贡生知鸡泽县有亷干名兴起文学濬开井渠 民赖焉比入觐坐卧一牛车不宿旅舍夜大雪盈车中晨起敝簏短衾皆沾湿起旦无忤色】孙继芳 【字世真华容人正德进士授刑部主事东厰获数人诬为盗下刑部论法继芳白其寃改兵部员外武 宗将南巡继芳偕武选郎黄巩诸部寺僚属百余人谏止捕繋廷杖武库郎陆震笞死继芳裹疮力治震 丧官终云南提学副使子宜字仲可为文千言立就举於乡为父丧哭泣损目遂不复会试自号洞庭渔 人构亭着书兴至把笔书所为诗奇逸飞动所着诗三四百卷宜子斯亿字兆儒七岁能赋诗年十四为 诸生事祖母及母以孝闻以着述自任隐元石山中诛茅蔬食充然自得学使董其昌称之曰德范如太 邱豪侠如朱游云】萧一中【字执夫华容人正德进士知新城县擢监察御史疏援马録逮繋招狱谪 广西按察使照磨迁分宜知县忤大学士严嵩几罹祸迁东昌同知历南刑部郎中复以在新城时劾夏 良胜大礼疏草再贬饶州府通判後历官右副都郡史巡抚四川】傅尚文【字元质华容人正德进士 任大理评事武宗南巡与同舍郎上疏谏捕繋锦衣狱跪午门廷杖左迁户部照磨嘉靖初还旧职累迁 江西副使】方钝【字仲敏巴陵人正德进士由华亭令累官户部尚书时边费浩繁苦心节济在部六 年题疏数十万言严嵩中之诏改南乞归卒赠太子少保諡简肃】姜廷颐【字以正巴陵人嘉靖进士 知余干县擢御史按通州京师告警与都御史王忬乘城三日疏七上迁淮扬兵备副史是时江北取民 无制廷颐行一条鞭法遂为善政累官兵部侍郎】谢登之【巴陵人嘉靖进士累官工部尚书立朝清 介自持同列咸惮之】艾穆【字和甫平江人嘉靖举人累迁刑部主事録囚陕西时政尚严苛诏决不 如额者罪穆?爰书情确者决二人张居正夺情穆与主事沈思孝抗书极论忤旨廷杖遣戍西寜久之 起员外郎累进佥都御史巡抚四川有平寇功】姜性【字初蒙廷颐子万历进士历刑科给事中居谏 垣两岁前後疏凡百八上皆切中时弊又请於清泥湾水次置仓厫免湖南岁兑武昌蕲州漕费乡里称 便】唐世柱【字擎元巴陵人少孤事母至孝万历举人知济寜州岁旱步祷雨立降增先贤仲氏祭田 振兴名教官终户部员外郎】萧露丰【字书年临湘人张献忠?城与妻沈氏奉父母走避其父为贼 所执露丰挺身救父贼释其父而执之沈氏闻父被执亦奔救俱为贼所害】刘希文【华容人天啓中 以贡生授兴文教谕流贼?城县令张振德被害希文暂署县事贼复至誓死不去与其妻白氏同殉 本朝乾隆四十一年 予入忠义祠】李兴玮【巴陵人崇祯时抜贡献贼破岳同父诣所在请兵其 母泣止之不顾後一家俱遇害兴玮随巡抚章旷图恢复死难於衡阳 木朝乾隆四十一年 予入 忠义祠】本朝黎大观【字三湘华容人康熙丁卯举人知宜黄县筑永丰陂建通津桥葺学宫置学田尽罢诸陋 规擢刑部主事】单国成【平江人事继母孝尝寇至负母远奔足腓皆裂妻丧以母故终身不再娶雍 正十一年以孝义被 旌】

唐韩注【贞元间谏议大夫以言事贬岳州杜甫寄韩谏议诗有濯足洞庭望八荒之句】宋苏辙 【字子田眉山人徽宗时岳州安置】刘宝【东平人以都统制从岳飞破杨么飞遇害遂家华容隐东 山大夏其十世孙也】


汉马援【扶风茂陵人建武二十四年援为伏波将军率中郎将马武等将十二郡募士及弛刑四 万余人征五溪明年军至临乡遇贼攻县援迎击破之三月进营壶头贼乘高守隘水疾船不得上会暑 盛士卒多疫死援亦病困乃穿岸为室以避炎气贼每乘险鼔噪援辄曳足观之左右哀其壮意莫不流 涕未几病卒唐李翶为文以祭】马武【南阳湖阳人建武二十五年以中郎将将兵击武陵蛮夷】李 进【顺帝时武陵太守永和元年冬澧中漊中蛮反明年春蛮二万人围充城八千人寇夷道进讨破之 斩首数百级余皆降服进乃简选良吏得其情和在郡九年梁太后临朝下诏增进秩二千石】应奉【汝南南顿人桓帝元嘉元年武陵詹山等四千余人叛屯结连年永兴初拜奉武陵太守到官慰纳山 等皆悉降散遂兴学校举侧陋政称变俗坐公事免迨延熹中武陵蛮复寇乱荆州车骑将军冯绲以奉 蛮为夷所服请与俱征拜从事中郎奉勤设方畧贼破军罢绲荐为司隶校尉】陈奉【延熹中武陵太 守武陵蛮攻郡奉率吏人击破之斩首三千余级降者二千余人】陆康【吴郡吴人陆绩之孙光和元 年迁武陵太守所在称之】三国吴黄盖【零陵泉陵人武陵蛮乱乃以盖领太守时郡兵裁五百人因 开城门贼半入乃击之斩首数百余皆奔走诛讨渠帅附从者赦之自春讫夏寇乱尽平诸幽邃巴醴由 诞邑侯君长皆改操易节奉礼请见郡境遂靖後长沙益阳县为山贼所攻盖又讨平加偏将军病卒於 官盖当官决断事无留滞国人思之】锺离牧【会稽山阴人永安六年蜀并於魏乃以牧为平魏将军 领武陵太守往之郡魏遣汉髪县长郭纯试守武陵太守率涪陵民入蜀迁陵界屯於赤沙诱致诸夷邑 君或起应纯又进攻酉阳县郡中震惧牧敕外趣严即率所领晨夜进道缘山险行垂二千里从塞上斩 恶民怀异心者魁帅百余人及其支党凡千余级纯等散五溪平以前将军假节领武陵太守卒官家无 余财士民思之】南北朝宋刘悛【彭城人明帝时迁安远护军武陵内史郡南古江堤久废悛修未毕 江水忽至百姓弃役奔走悛亲率励之於是乃止还都吏人送者数千万人悛各执手继以泣涕百姓感 之】齐乐蔼【南阳清阳人广六世孙为武陵令治圃广植桃李去後百姓爱之不忍剪伐因名乐令圃 今县後隙地是也】隋乔难陀【朗州刺史修纯纪陂民享其利】唐胡处立【光宅中朗州刺史开永 泰渠修北塔堰以利民】崔嗣业【圣历中武陵令开津石陂及槎陂又复放鹤陂名赖其利名曰崔 陂】李璡【开元二十七年朗州刺史尝修古蓴陂又为永泰渠以溉田名曰润未堰】韦夏卿【京兆 万年人大历五年朗州刺史复治槎陂】刘禹锡【中山人元和中贬朗州司马州接夜郎诸夷风俗陋 甚家喜巫鬼每祠歌竹枝鼓吹裴回其声伧儜禹锡谓屈原居沅湘间作九歌使楚人以迎送神乃倚其 声作竹枝辞十余篇於是武陵夷俚悉歌之】李翺【陇西人长庆元年朗州刺史因故汉樊陂开考功 堰】温造【并州祁人穆宗时出为朗州刺史开後门渠百里并修津石陂民获其利】五代周李观象 【桂州人为朗州节度周行逢掌书记事无大小一以委之後行逢子保权继为节度宋师临朗州观象 谓保权曰夫请师以除文表也今文表破而师不还非朝廷将有事南土乎国所恃者江陵今己束手惟 公图之保权不用其言後宋闻观象之劝保权也以为左补阙】宋薛居正【开封浚仪人建隆中知朗 州亡卒数千人聚山泽为盗监军使疑城中僧千余人皆其党议欲尽诛之居正以计缓其事因自率师 剪灭羣寇擒贼帅汪端诘之僧皆不与赖以全活】邵晔【桂阳人太宗时知朗州号为循吏】张监 【范阳人咸平中知朗州溪峒羣蛮数寇扰监招酋豪喻以威信皆俯伏听命】胡翔卿【崇安人嘉佑 中武陵尉值湖右旱饥人相食翔卿以郡委检视乞分减赋税发常平以济之民赖以活】唐介【江陵 人为武陵尉刚直不阿】余良肱【洪州分宁人为鼎州推官鼎州蛮叛良肱运粮境上周知其利害上 书言此弹丸地不足烦朝廷费不如弃与而就抚之当时是其议】王延禧【知沅江县事清介慈惠政 绩称最】钱景持【建炎中知桃源县事贼累犯境景持力战遂被害事闻赠官】程昌?【建炎中知 鼎州兼鼎丰镇抚使时杨么杨华出没不常境内骚动昌?传檄勒兵以御之郡人始安】张运【信州 贵溪人绍兴五年通判鼎州贼杨□黄诚拥衆数万跳梁湖北率轻鋭径趋武溪南兴以临鼎州城中大 震运与太守程昌?勒兵登城控扼上下以张其势贼宵溃澧贼雷德进栅险称乱运率兵直捣其巢破 四十二栅降其衆】王枢【丰城人绍兴中为鼎州丞会茶寇骚扰道路不通有欲焚山絶茶或欲官自便费枢建议为长短引以自便负贩至今赖之】刘邦翰【乾道八年知常德府言江北之民困於酒坊 至贫之家不捐万钱则不能举一吉凶之礼乃检乾道重禁敕令申严抑卖之禁】李焘【眉州丹棱人 孝宗时知常德府初澧辰沅靖四州置营田刀弩手募人开边范世雄等附会扰民建炎间罢之乾道间 有建请复置者焘为转运使尝奏不当复已而提刑尹机廹郡县行之田不能给焘至是又申言之请度 田立额且约帅臣张拭列奏诏从之境多茶园异时禁切商贾率至交兵焘曰官捕茶食岂禁茶商听民 自便讫无惊累】姚孳【知桃源县兴利除害知无不为县有虎患孳默祷於社谕以文三日虎自死於 社祠】刘龟年【祥符人淳熙中知武陵县境多芜田冒耕者衆展转诉讼龟年予夺公平讼为少息邑 有淫词曰潘仙人惑之龟年命撒屋毁像部使者以治衍闻诏注姓名中书龟年竟不肯谒时相归】王 铢【绍熙元年知常德府言沿边城砦之官廪禄既薄给不以时孤寒小吏从而狥私受贿者有矣弓手 土军戍卒佣值粮食累月不支迫於饥寒侵鱼蛮獠乞严饬州军按月廪给如其未支守倅即不得先请 已奉俾城砦官兵有以存济安边弭盗莫此为急】林梦英【临川人绍熙元年知武陵县寛爱黎民严 戢奸宄武陵旧无学梦英创立之尝诲诸生曰今之士涉猎以为博组绘以为工不知治心非学也闻者 感发称房山先生】吕午【龡县人嘉定中知龙阳县豪民陶守中杀人正其狱诛之以循吏称】刘彦 约【都昌人宝庆间知常德府陛辞言於帝曰台谏专言人主不及时政下情安得通都城苞苴公行则 州县横歛无可疑者彦约尝师朱子以建事立功为务在郡卓然有声】尹谷【潭州长沙人为常德府 推官廉政有声】元倪德政【苏州人至元间以常德路总管兼尹事朝廷命造战盘三百余艘仍令运 饷千余万斛德政委官辇材於所产造舟如数又私雇贾人巨艘以运饷事集而人不告劳】必特雅 【乃蛮部人至元十六年为常德路副达噜噶齐会同知李明秀作乱以单骑往招之直抵贼垒因谕以 朝廷恩德使为自新计明秀素畏服遂与俱来因闻於朝明秀伏诛贼遂平 必特雅旧作别的因达噜 噶齐旧作达噜花赤今改正】苗益【知龙阳州岁洊饥洞寇侵掠益请於朝以所受宣命贷钞三十余 锭赈济後擢常德路总管】明张子俊【洪武初知常德府兴学延师选俊秀入学教育之举乡饮酒礼 使民知礼义】青文胜【四川人洪武间龙阳县典史邑滨大江一望巨浸催科额凡三万七千余石民 不堪命文胜诣阙请免章凡三上不报遂自缢登开鼔下因得尽免前逋定额一万三千石民立庙祀 焉】应履平【奉化人永乐中知常德府岁苦麦税履平以非土产请易以米诏许之】嵇都【建昌人 宣德中知桃源县寛徭缓赋民乐其平易】王绩【华亭人成化中知常德府持身峻洁人不敢干以私 考满入觐卒於途妻子贫不能归同知胡琮率民赙之乃得还】胡琮【长洲人成化间常德府同知邑 罹旱涝而龙阳围堤尤甚琮倍加赈恤奏免税租什之七】黄珂【遂宁人成化间知龙阳县兴学校理 冤滞岁饥请於主者得银万余两赈恤之】狄云汉【太仓人成化间授沅江县县俗朴野云汉尚寛静 民爱信之巡抚尝按部至无一人讼者叹其德化而去秩满行槖萧然】应龙【西安人宏治间知武陵 县有治剧才时藩封初建龙供德精办民忘其役考绩最士民赴阙奏留诏增其秩今复任】王禾【宛 平人正德中知常德府质直严明荣王始之藩内侍多所求索少拂意则加窘辱禾曰府库皆财欲则取 之剥民以悦人吾不能也竟不能夺】张钺【平度人嘉靖中知沅江县性刚直有清操时世宗南巡省 台委领支应钺精办详严宧官不敢横索去任日破金木筋检给还民】张泽【桐城人嘉靖中知沅江 县境多矌土招民耕垦给牛种时巡千陌省民疾苦兼摄武陵县事峒蛮为患以奇兵捣贼巢生絷其魁】朱国柱【云南安宁人崇政末同知常德府流贼由长沙来寇国柱力不能御正冠带而死】蒋道 亨【永明人崇祯末常德府学教授摄武陵县事贼?城抱印抗骂死】 本朝刘舜濬【广西桂林人顺治七年任常德府招抚残黎守城有功百姓德之为建祠祀焉】胡向华 【两当人康熙间为常德守修葺学宫及坛宇陂堤厘剔徵收招抚流亡尽心经画境内乂安】王兴禹 【奉天人康熙元年通判常德置义塜广振济居官廉正民建祠以祀】

三国汉廖立【字公渊临沅人昭烈帝领荆州牧辟为从事擢长沙太守帝入蜀诸葛亮镇荆土孙 权遣使於亮因问士人谁相经纬亮答曰龎统廖立楚之良才当赞兴世业者也权遣吕蒙奄袭南三郡 立脱身归帝以为巴郡太守帝为汉中王徵为侍中後主袭位徙长水校尉坐怨望亮奏废为民徙汶山 郡立躬率妻子耕植自守闻亮卒垂涕叹息後终徙所】吴潘濬【字承明汉夀人荆州牧刘表辟为部 江夏从事时沙羡长赃秽不修濬按杀之一郡震悚後为湘乡令治甚有名孙权并荆土拜转军中郎将 授以兵迁奋威将军累刲浏阳侯迁太常五溪蛮叛权假濬节督军讨之斩首活生盖以数万自是羣蛮 衰弱一方宁静与陆逊俱驻武昌共掌留事子秘权以姊女妻之调乡湘令後为尚书仆射代习温为荆 州大公平甚得州里之誉】晋潘京【字叔长汉夀人弱冠辟郡主簿有机辩後举秀才至洛与尚书令 乐广共谈累日深叹其才谓京曰君天才过人若学必为一代谈宗京感其言勤学不倦时武陵太守戴 昌亦善谈论与京共谈以为不如已笑遣之令过其子若思京方极其言论昌窃听叹曰才不可假遂父 子俱屈焉历巴邱邵陵泉陵三令明於政术路不拾遗迁桂林太守不就归家】伍朝【字世明汉夀人 少有雅操闻居乐道不修世事性好学以博士徵不就刺史刘宏荐为零陵太守朝复不就终於家】龚 元之【字道元汉夀人州举秀才公府辟不就孝武帝下诏徵之苦辞疾笃不行弟子元嘉亦有德操举 秀才及州辟召并称疾不就孝武帝以太学博士敬骑侍郎给事中累徵不起卒於家】南北朝齐邵荣 兴【武陵人八世同居州县交辟不就宋明帝时刺史刘悛表其庐建元三年复表门闾蠲租税】文献 叔【武陵人八世同居同郡范安祖李圣伯范道根五世同居建元三年大使巡行天下俱表门闾蠲租 税】梁龚祈【字盖道汉夀人从祖元之父黎民并不应徵辟祈风姿端雅容止可观中书郎范述见之 叹曰此荆楚之仙人也自少及长徵辟一无所就】伍安贫【武陵人博雅嗜学梁屡降元纁之礼聘之 固以疾辞尝撰武陵图志】黄闵【武陵人博学能词艺尝撰沅州志唐章怀太子注郡国志取以为 证】唐韩约【武陵人本名重华志勇决畧涉书有吏干历两池榷盐使?州刺史交址叛领安南都护 迁太府卿太和九年代崔鄯为左金吾卫大将军与李训谋诛宧官仇士良等不克死之】五代周周 行逢【武陵人事马希萼为军校别将兵破益阳杀李景兵二千余人擒其将李建期王进逵为武安军 节度使拜行逢集州刺史为进逵行军司马显德元年拜武清军节度使权知潭州军府事行逢能俭约 自勉励而性勇敢麾下将吏素恃功骄慢者一以法绳之一境畏服】宋陈起【沅江人景佑进士调宁 乡令历秭归湘乡萍乡等县皆有政声在秭归日疏凿新滩舟行以安殴阳修铭其功於石】柳拱宸 【其先青州人避地荆楚为武陵人年六十即有挂冠之志创亭於青陵馆名桥曰归老曾巩为之记】 管师复【武陵人经明行修陈襄尝称之与程颐同荐於朝号白云先生弟师尝亦知名人称二管】张 颉【字仲举桃源人第进士调江陵推官岁旱饥朝廷遣使安抚颉条献十事活数万人知益阳县有善政累迁广西转运使时建广源为顺州将城之颉谓无益朝廷从其议後知桂州海南黎人请出兵自効 命颉处其事颉使一介往呼之出补牙校喜而去寻罢兵海外讫无事历官河北都转运使徙知瀛州湖 北溪猺叛朝廷以颉素望复徙知荆南至都门暴卒】王在【武陵人治周礼端平初真德秀知贡举擢 冠本经成进士後摄倅施州城?死之】元丁易东【号石坛龙阳人宋咸淳进士官编修入元屡徵不 仕筑石坛精舍教授生徒捐田千亩以赡之着周易传疏事闻授以山长赐额阮阳书院】明苏彬【桃 源人以县多荒田科额累民上疏请蠲不报洪武二十八年击登闻鼓自缢其下得疏怀中始免粮二万 二千石并里为五十六万历间有司立庙以祠】冯贵【字孟敬武陵人洪武进士性刚直官给事中不 避权幸历迁交址参议勤设方畧黎利叛贵力战兵少不支曰忠臣事君有死无二今力屈矣当死何疑 卒为贼所害洪熙元年建忠臣祠以祀之】郝敬【沅江人永乐举人知永宁县濬万箱等渠溉田千余 亩民赖其利】李显【字荣宗桃源人成化进士授户部主事监库督仓俱以清慎着闻出知南康府仿 朱子白鹿洞规兴学劝士乞休归】杨裭【字介福武陵人宏治进士历四科给事时外藩以方士进裭 上言羽流邪术不宜蛊惑圣心不报忤刘瑾归构闻山精舍讲明正学瑾败起吏科终太仆卿】陈洪谟 【字宗禹武陵人宏治进士正德时知漳州府有惠政累擢云南按察使神采严重不畏强御嘉靖初巡 抚江西节财爱民终兵部侍郎】冀元亨【字惟乾武陵人正德举人受业王守仁命主濂溪书院宸濠 贻书守仁问学守仁欲晓以大义使元亨往报既见宸濠以语桃之元亨佯不喻独与之论学宸濠厚赠 遣之不受及宸濠败张忠许泰欲诬守仁与通谋捕元亨搒掠终不承世宗初事白出狱】蒋信【字卿 实武陵人嘉靖进士历四川佥事尽心民事迁贵州提学佥事迪士以实行不事虚谈学者咸信从之】 陈仲録【字子载武陵人嘉靖进士知新城县有廖氏兄弟争讼十年仲録取二人手足共械之出入与 俱閲月兄弟情好如初葬暴骨数百棺历官山东按察使】唐链【字纯之武陵人嘉靖进士知实坻县 有守城功擢工部主事出董吕梁洪链相水势豫筑鲤鱼山缺口冲激势渐衰扞防遂减约省帑金万余 以才改御史官至余州兵备副使】邓玺【字邦符龙阳人事母尽孝嘉靖中举於乡官户部员外治孝 烈皇后丧力排中贵裁冗费迁工部郎中浚清河四十里奏减额设夫若干致政家居足迹不入公府】 王佐【字小虞武陵人万历进士推吉安府推官擢给事中疏谏剀直光宗立召为太仆卿】江盈科 【字进之桃源人操行纯笃推遗田以与兄弟授徒自给万历中成进士知长洲县擢吏部主事历官四 川提学佥事着雪涛阁集】史舜赞【字元亮龙阳人清端有德量万历进士官户部郎当安蔺交讧湘 元之间疲於奔命赞舜疏减辰常沅靖加饷四万二千有奇运夫三万余名历迁川东副使治兵松潘恢 强三百四十余里官至南京太常卿卒赠侍郎】刘汝林【武陵人年十岁父病笃母亦抱疾汝林夜祷 於天刲股以进父母俱瘥】胡永顺【字助之武陵人万历进士授太平推官入为兵科给事中屡上疏 言时政得失直声大振魏忠贤初窃柄永顺劾其必为国患以病归里崇祯初起礼科给事中】唐绍尧 【字二华武陵人天启进士知高阳县其地建魏忠贤生祠日奏乐上食绍尧下车禁之中官侄冉世魁 与叔争产相屠绍尧因籍其赀充饷忠贤积恨乃逮绍尧下狱搒掠几毙崇祯初起武选郎中累迁户部 侍郎】柳三锡【武陵诸生流寇张献忠至胁之降三锡厉声曰读书明理岂向汝求活掣挺击贼贼怒 剖其腹死时同乡绅士杨鹭万国宁李嗣先杨时生王大年丁昌期周笏柳之彦罗三才张维翰杨梦鼎 俱同时骂贼死 本朝朝隆四十一年俱 予入忠义祠】段光启【武陵诸生偕弟光远避流贼贼 骑数十追之光远手利刃步辟连杀贼贼反走光启追之被执光远奔救遇他贼格战不能前光启骂不絶口遂被杀光远见兄遇害痛愤战益力力不支乃还保其努遁去】熊应鹏【武陵诸生有瞽母年八 十二为贼获应鹏恳以身免其母遂见杀而母获全】 本朝刘体安【武陵人岁贡为黄陂训导着祀典辑要具言礼器乐舞之制改茶陵值革寇陈丹为乱体 安唾贼大骂自刎不殊贼遁复苏】骂人琮【字琮玉桃源人顺治进士知朝邑县行取四川道御史有 禁重耗策备荒励风节立劝惩筹鼓铸荐举人才纂修前史诸疏寻告归年九十卒笃於内行为乡人所 称】杨超曾【字孟班武陵人康熙乙未进士授编修由侍讲学士任奉天府尹晋刑部侍郎巡抚粤西 历兵吏二部尚书总督两江?历中外端已率属以丁外艰归卒於家 赐祭葬諡文敏】陈养元【字 芷滨武陵人康熙癸酉举人居家孝友乡里称之任宁国县知县悉心奉职着有劳绩以治最内擢主事 宁人感其惠立祠祀之】唐祚培【武陵人选贡奉孀母左右就养惟谨遭明季家荡析一门孤寡皆藉 以衣食康熙三十五年 旌】谯衿【沅江诸生自明正德时至衿凡七世同居合?亲枝一百十九人 矜以祖命主家事每食男女异席终事无譁积二百余年丧祭无失礼值隣家火起衿兄弟先入祠堂抱 神主避火火随息家畜耕牛每出入亦以齿先後在牧地行列不乱作家训二十条子孙咸遵守之雍正 十年建坊 旌表】

寓後汉王儁【汝南人少为范滂许章所知公车徵之不至避地武陵归之者百余家献帝都许徵为 尚书复辞终於武陵曹操之下荆州自临江迎其丧改葬江陵】宋刘安世【魏人绍圣中为章惇所? 谪居鼎州】张庭坚【广安军人以不附蔡京列党籍编管鼎州】


汉卫飒【河内修武人建武中桂阳太守修庠序之教设婚姻之礼期年间邦俗从化先是含洭浈 阳曲江三县越之故地武帝平之内属民居深山滨溪谷习其风土不出田租去郡远者或且千里吏事 往来辄发民乘船名曰传役每一吏出徭及数百家百姓苦之飒乃凿山通道五百余里列亭传置邮驿 于是役省劳息奸吏杜絶流民稍还渐成聚邑使输租赋同於平民飒理恤民事居官如家其所施政莫 不合於物宜视事十年郡内清理】茨充【宛人代飒为桂阳太守亦善其政教民种植桑柘麻紵之属 劝今养蚕织屦民得利益焉 按水经注旧唐书明统志谓後汉初桂阳郡治耒阳?移郴故独入二人 於此】晋滕育【永嘉中为衡阳内史益梁二州流名作乱於湘东南境破零桂诸郡育遂死之按晋书 虽无此事旧志相传必有所据】刘翼【淮陵人衡阳太守王敦构难与谯王承起义师拒之战死】南 北朝齐顾宪之【吴郡人为衡阳内史刺史王奂初至惟衡阳独无讼者乃叹曰顾衡阳之化至矣若九 郡率然吾将何事】梁周铁虎【事河东王誉为临烝令侯景之乱誉拒战大捷铁虎功最誉委遇甚 重】兰钦【中昌魏人大通初都督衡州三郡兵讨桂阳阳山始兴叛蛮至即平破之时衡州刺史元庆 和为桂阳人严客所围钦往应援破容罗溪於是长乐诸洞一时平荡俄授持节都督衡桂二州诸军事 衡州刺史在州冇惠政吏民诣阙请立碑须德诏许之】唐李臯【太宗五世孙嗣封曹王衡州刺史寻 为观察使贬潮州会杨炎为相知臯直复用为衡州臯之贬也惧忧其母以迁入告至是乃言其实】齐 映【瀛州高阳人贞元中衡州刺史韩昌黎合江亭诗邦君实王佐注谓齐映】吕温【河中人元和中 衡州刺史治有善状其卒也湖南人上戊重社去乐废洒哭于神所而归】宋张齐贤【曹州人太宗时通判衡州时州鞫刼盗皆论死齐贤至活其失入者五人自荆渚至桂州水递舖夫数千户困於邮役论 奏减其半】韩丕【华州郑人太平兴国间通判衡州能以清介自持时人称长者】高岳【淳化中知 安仁县徙县治於香草坪为治有体户口增益】魏瓘【婺源人真宗时知衡山县明吏事持法精审】 刘沆【永新人仁宗时知衡州大姓尹氏欺邻翁老子幼欲窃取其田乃伪竹卖券及邻翁死遂夺而有 之其子诉於州县二十年不得直沆至复诉之尹氏持积岁税钞为验沆曰若田千顷岁输岂特此耶尔 始为券时尝持勅问邻乎其人固多可讯也尹氏乃遂服罪】周尧卿【天圣中衡州司李参军居官尽 职禄虽薄必以周济宗族朋友】刘挚【东光人神宗时监衡州盐仓先是仓吏与纲兵奸利相市盐中 杂以伪恶远人未尝食善盐挚悉意核视且储其羡以为赏弊减什七父老日为学士盐】王定民【亳 人元佑中知衡阳县兼权教授修葺学宫撰勤学文以告多士一时士皆知奋】孔平仲【新喻人绍圣 中知衡州以仓粟腐恶乘饥岁减价发之提举量平劾其不推行常平法平仲疏言米贮仓五年半陈不 堪食若非乘民缺食随宜泄之将成弃物矣倘以为北臣不敢逃罪】余刚【崇宁间知耒阳县大毁淫 词诛巫觋民始骇愕久更安之】向子忞【开封人建炎中知衡州首锄击外台大胥奸赃十余人豪强 歛迹民情始通时大旱米价腾踊子忞遣人籴于邻州归粜之所活万计寻以诬坐斥士民羣聚提刑司 击鼔举留及戒途日阖郡遮拥至不得行】向子諲【临江人绍兴元年移荆州湖东路抚司剧盗曹成 据攸县子諲驻军於安仁遣使招之成听命子諲又遣将西扼衡阳南守宜章成逡巡不敢南向者百余 日诸郡遂得割获】蒋静【宜兴人安仁令俗好巫静悉论巫罪聚其所事淫像得三百躯毁而投之 江】刘清之【临江人孝宗时差权发遣常州改衡州衡自建炎军兴有所为大军月椿过湖钱者岁送 漕司无虑七八万缗清之请於朝愿与总领所酌损补移渐图蠲减不报尝作谕民书一篇简而易从非 理之讼日为衰息念士风未振每因月讲复具酒肴以燕请生相与输情谕学来者日衆增筑临烝精舍 居之】赵蕃【玉山人始受学於刘清之清之守衡州乃求监安仁赡军酒库因以卒业至衡而清之罢 蕃即乞辞从清之归真德秀书之国史曰蕃於师友之际盖如此肯负国乎】李修已【丰城人庆元中 衡阳令有政声当路交荐将召以哭故相赵汝愚入党禁】傅梦泉【建昌人绍兴中为衡阳教授善教 人士子归之陆九渊最称其教】杨大异【醴陵人嘉定中衡阳主簿有惠政】李肃【临川人衡州教 授善教士斋舍无所容辟武侯祠以居之】赵逢龙【郑人嘉定间历知衡州每至官有司例设供帐悉 命撤去日供疏饭坐公署事至即面问决遣为政务寛恕抚谕恻怛一以天理民彞为言民是以不忍欺 居官自常俸外一介不取民赋有逋负悉为代输尤究心荒政以羡余为平粜本】薛寘【昌国人衡阳 主簿时史弥坚帅湖南寇起黑风洞檄寘往抚将至有道其姓氏者遂投戈退】杨文仲【彭山人以忤 贾似道出知衡州运饷有法而民不扰以所得米八千石立思济仓】穆演祖【天彭人为衡阳尉元将 乌兰哈达自云南大理入广南道其先鎽破永州衡守令闻之皆走时演祖戍石湾闻难驰入城收散亡 以守俄而乌兰哈达兵大至进驻青革湾欲絶湘夹攻演祖提兵江东岸杨林庙相拒七昼夜募死士沉 所聚舟乌兰哈达遁去城赖以完 乌兰哈达旧作兀良哈?今改正】元赵宏伟【甘陵人至元中授 衡州路总管府治中羣盗出没其境宏伟计其地兴屯田民既足食盗亦为农郡遂宁諡】赵忠【至正 间衡山令政急所先南岳书院圮坏竭力修复】刘焘孙【至正末为常宁州儒学正湖南?常宁长吏 弃城走民奉印请焘孙为城守城赖以完者一年外援俱絶城遂陷死之】明纪惟正【洪武中衡山主 簿刚正有为亷洁白守擢陕西参议】方素易【乐平人永乐初为衡州府同知有舖卒诉年老惟一子为虎所噬素易为文檄山神明日虎死道侧】史中【德化人永乐中衡州通判守法恤民不畏强御擢 知本府有中贵人黩货虐民中亷其归装执以闻上命戮之由是名震中外在郡九年迁陕西参政】胡 湜【芜湖人永乐间知酃县正大亷公有虎伤人湜告于神其虎立毙】陈善【弋阳人知安仁县爱惜 民力一无所扰尤严於治盗境内宁息毁禁淫祠以培文教为巳任编户逃亡征徭重累奏减十五里为 七里民尤德之】邹良【乐安人正统初以荐擢知衡州府岁饥便宜发粟赈济性鲠直不惮豪贵而抚 小民以慈】蔡汝楠【德清人嘉靖间知衡州府恤民察吏不务深文郡内大治尤加意庠序与诸生讲 艺於石鼓雁峯间在郡五年陞四川按察副使】彭簪【安福人嘉靖中知衡山县以育人才正风俗恤 贫弱修废坠为务辑衡岳志】陶敬图【华亭人隆庆末知常宁县岁久城圮敬图为修筑坚好一邑赖 以保障】李焘【河源人万历间知衡州府清强节俭常取四大礼度民所能行者辑为简仪又手书司 马光训俭刋布民间闾里恶少皆亷得其奸状事发悉置之法民称神明】田兴吴【思南人万历间衡 阳县丞居官亷静惟一子一仆从食皆粗恶尝奉檄勘灾自携供具往港则荫树下不入民舍遂中暍死 百姓皆为流涕】邓国材【横州人万历中知衡山县始至即教民树桑禁人毁折人指为邓公桑尝微 行田间见民之艺桑多者亲慰劳之闻织絍声赐以茶米在任数年四野增治人耻游惰支不敢犯民不 忍欺】朱学忠【万历末知耒阳县尝録囚见狱舍卑隘重犯与轻犯同居因多疾疫学忠迁宾馆於仪 门之左即以其地剏圜土十余房别处轻犯其中几所需?厠寝舍一一整洁故狱亦然由是囚无疫死 者】庄大化【沾益州人天启中知酃县性清介不妄取民一钱衙斋清冷晨炊往往不继六载考满贫 无以治归装士民醵金赠行力却之】张鹏翼【西充人崇祯中知衡阳县张献忠来攻诸司皆委城去 鹏翼独守空城执贼侦者数人毙之乱稍定飞檄请援吏持檄散去贼至胁之降不屈大骂贼缚而投之 江妻子俱赴水死】董我前【富顺人崇祯中知衡山县岁祲为民祈雨暴行烈日中月余不懈时而洊 至及献贼寇衡山城陷同教谕分宜彭允中并抗节死】 本朝赵廷标【钱塘人顺治七年任衡州府同知请免荒田赋捐俸煮糜赈饥全活甚衆】王鸾冲【长 垣人康熙初知衡阳县县冇逋赋七千余石皆里民代偿鸾冲恳请于上官题免勤於劝课田畴辟而赋 亦充至今县人德之】王仕云【歙县人为衡州推官府冇流民逋赋皆坐见户输官连引逮系仕云皆 释之蠧吏作奸者杖而械诸市悬钲於门诉寃者击之惩势官家仆之尤横者以裁缺去职合郡歌思】 顾奕芬【长洲人康熙二年知常宁县值大兵凯旋军需孔亟奕芬催科抚字民赖不困尤加意造士在 任十六年民爱之如慈父祀名宦】张翼【山西人雍正二年知衡山县悃愊无华廉洁自爱悉除陋规 尝署公堂云衾影何渐此事敢盟衡岳庙肝赐畧转他年难过洞庭湖以抗直被议方解任即晨炊不继 士民携蔬果焚香送之号泣之声彻江干事白起用豫省县令节概如故】

汉谷朗【字义先耒阳人事继母以孝闻仕至大中大夫交南叛朗往征之思威大着迁九真大 守】三国汉刘巴【字子初烝阳人少知名荆州牧刘表辟茂才不就诸葛亮数称荐之先主辟为左将 军西曹掾先主为汉中王代法正为尚书令躬履清俭不治产业恭默守静退无私交先主称尊号凡诸 文诰策命皆巴所作】晋罗含【字君章耒阳人尝昼卧梦一鸟文采异常飞入口中自此藻思日新刺 史庾亮以为江夏从事桓温临州补征西参军转州别驾以廨舍喧扰於城西池小洲上立茅屋布衣疏 食晏如也俄迁宜都大守转廷尉长沙相】李义【酃县人有勇力太宁中盗起荆湘义倾赀市兵器率 乡民追击大破之境赖以安荆州牧陶侃召至麾下分兵击贼力战有功乡民岁时祠之名其地曰太尉 冲】南北朝陈邓正直【衡阳人永定初刺史欧阳頠知其贤辟为卢阳令罢征弭盗修城濬河兴学校 人多称之】唐赵知微【衡山人穆宗朝以布衣上言时政词旨激切帝命宰相慰谕之宰相因贺天子 纳谏然竟不能用】曹松【字梦徵衡州人学贾岛为诗天复初及第同王希羽刘象柯荣郑希彦皆已 七十余时谓五老搒授校书郎】五代南唐廖凝【字熙绩衡阳人隐居南岳南唐李景聘为彭泽令慕 陶元亮高风视事未几叹曰昔渊明不以五斗折腰吾何久为人役恻怆若辕下驹耶即解印归复起为 连州刺史寻归隐】楚谭进颇【酃县人具文武才马殷召为左殿大将军殷死子希范立进颇父丧母 疾乞治丧不许遂归希范怒自将兵讨之进颇不为备曰生以忠死以孝吾何恨焉乃血指写书自陈无 叛意书毕而刎】廖融【宇元素衡阳人隐居衡山与任鹄淩憺王正已相友善皆一时名士不乐进取 不徇势利独耽山水】蜀欧阳彬【衡山人博学能文先以所着书诣马氏不用乃走入蜀献赋蜀王王 悦之擢居清要後官至尚书左丞出为夔州节度使寻遂解官归衡山】宋曹裕【耒阳人举进士第为 潭州司録参军能辨枉狱後宰溧水直岁旱蝗漕使以岁计不足讽诸邑裕曰吾能忍视其死而不救乎 卒以实闻裕子洪第进士为永兴令邑小民贫正供匮乏洪叹曰吾八历县未尝横敛岂以暮年倒行逆 施乎遂弃官归】侯友彰【字梦符衡山人皇佑进士为临武尉改桂林丞廉谨俭约取与不苟居官十 年布衣蔬食无异寒士有同年生访之舆从绮丽友彰饭以蔬粝客去其子以贫约为羞友彰曰寇平仲 位兼将相而宅无楼台彼何人也因为诗有遗汝不如廉之句人传诵之】郑向【衡阳人大中祥符进 士官龙图阁学士教其甥周子成大儒撰五代开皇纪三十卷又起居注故事三卷】郑平【衡阳人天 禧进士永州判官兼监衡州茭源银冶欧阳修称其自信不疑知命不惑得失不累其心喜愠不见其 色】廖偁【衡山人天禧进士好古能文手所着有朱陵编弟倚举于有司不第欧阳修尝为文送之】 赵棠【衡山人少从胡宏学慷慨有大志尝见张浚於督府浚雅敬其才欲以右选官之棠不为屈累以 策言兵事浚奇之命子栻与棠交】龚盖卿【字梦锡常宁人以明经擢第从朱子明义理之学为右正 言以直事君朱子池州语録盖卿所纂】王居仁【常宁人执经张栻之门深有造诣既登进士遂隐居 不仕自号习隐】廖谦【字益仲衡阳人从朱子讲学於南岳朱子教以打破举子程文应用时文之厄 理会学问谦毅然承之】侯宣【衡山人少游四方好与名士交还家筑室一区俾游学者往来馆焉时 湖南学道最盛游学之士踵至如归宣馆延二十余年不倦远近称为松林处士】赵方【字彦直棠子 从张栻学淳熙中进士知青阳县累官显谟阁学士擢刑部尚书俄得疾贻书宰相论疆场大计卒赠太 师諡忠肃方起自儒生帅边十年以战为守留意人才知名士皆拔为大吏诸名将多出其麾下推诚擢 任致其死力使朝庭无北顾之忧故其殁也人皆惜之】赵范【字武仲方子嘉定十三年与弟葵殱金 人於高头十四年又败金人于天长授制置安抚使彭义斌请范合谋讨李全范告於制置使不报史弥 远访将材於葵葵以范对进范直敷文阁淮东提点刑狱范曰弟而荐兄不顺以母老辞乃上书弥远具 言江淮战守机宜朝廷乃召范禀议绍定中又请罢调停之议朝旨许范刺射阳湖兵就听节制於是讨 贼之谋决遂戮全进范兵部侍郎加工部尚书】赵葵【字南仲方子嘉定中屡败金人绍定中李全攻 扬州葵亲出博战屡战皆捷遂杀全六年知扬州留扬八年垦田治兵边备益饬拜右丞相寻出为宣抚 使封冀国公薨赠太傅諡忠靖】李芾【字叔章衡州人生而聪警少自树立以荫补南安司户咸淳元年入知临安府贾似道诬以赃罪罢之元兵取鄂始起为湖南提刑未几似道兵溃芜湖乃复芾官知潭 州兼湖南安抚使元兵既下江陵以大兵攻潭芾举家死之赠端明殿学士諡忠节】陈亿孙【字一之 安仁人咸淳进士除湖南安抚司参议与李芾同死潭州之难】赵淮【葵从子李全之叛屡立战功累 官至淮东转运使德佑中戍银树坝兵败与其妾俱被执至瓜州元帅阿珠使淮招李庭芝许以大官淮 阳许诺至扬州城下乃大呼曰李庭芝男子死耳毋降也元师怒杀之阿珠旧作阿术今改】张镗【衡 山人仆射浚之後益王即位於福州诏天下勤王镗起兵衡州移檄安化诸獠得民兵数千文天祥督兵 梅岭相与接应既而兵败被执元参政崔斌欲降之镗骂曰今日降何以见我祖魏公於地下斌命述起 兵始末镗奋笔斥骂千百言斌怒杀之】赵璠【衡山人登进士第与其叔父漂起兵湘乡应文天祥授 军器监】元曾圭【衡山人世业儒为零陵县尉慕顔真卿元次山风节文采命其子尧臣捐家资建浯 溪书院祀之又割私田三百余亩以廪学者】明李存【字仲公安仁人颖悟该博与贵溪祝蕃远游上 饶陈明远之门冇司以高蹈邱园举者三皆辞朝臣荐之又辞洪武中卒有竢庵集】王诏【字伯宣衡 阳人正统进士授礼科给事中在谏垣二十余年多所建白进通政司右参议勅视易州工厰具利厘弊 具有成绩擢工部左侍郎出濬运河以疾请老】刘旻【衡阳人天顺进士官给事中弹劾不避权贵人 皆惮之成化中再论宫闭事落职直声震中外】谢文祥【字元吉耒阳人成化进士改庶吉士授御史 数上封事指斥时政谪南陵县丞李东阳刘大夏陈宪章辈俱壮其节赠以诗年三十七即挂冠归】欧 阳涵【字养性安仁人成化举人知仪真县岁旱竭诚祈祷澍雨三日忽有一鹤自天而下驯绕於庭民 咸以为清节所感】谢海【字文渊安仁人童时父为猺贼所掠每念其父辄泣血成化中第进士亲诣 苗界赎父知父已殁乃想像刻木针取指血渍之归葬庐墓三年誓不禄仕母强之始授惠州通判苗贼 叛平之】黄琼【字良玉安仁人成化中知藁城县滹沱河溢几没城琼登城祭祷水立退泺城高阳二 县民饥将为乱琼白郡守发廪往赈乱乃已以刚直忤上官遂投劾归家居三十年夀八十二卒贫无以 殓妻子至不能自给】胡文璧【字汝重耒阳人宏治进士正德中历天津兵备副使中官张忠督直沽 田庄纵羣小牟利商民失业文璧捕治之遂为忠所构械系诏狱谪延安府照磨嘉靖初累官四川按察 使】谢讷【字尚敏文祥子宏治进士授户科给事中奉勅稽两广粮储人不敢干以私迁刑科给事中 值逆瑾专擅纠合言蹃首发大奸武宗嘉其直瑾诛擢工科都给事道卒】刘黻【字伯绣衡阳人正德 进士授行人武宗南巡上疏切谏受杖改南京国子监学正世庙继统诏复黻官授御史按蜀有威望未 几疏请终养所着有易卦变两州奏议童训及时文若干卷】甯钦【字宗尧衡阳人为御史武宗南巡 抗疏力请囘銮又奏革吉府渔税定递马之制减带徵之数郡人至今德之】朱炳如【字稚文衡阳人 嘉靖进士官行人奉使藩府馈遗无所受进御史按鹾雨淮积赎锾三万金牒漕司以佐边备赈後出守 泉州单骑入境与一老苍头相卧处好奬拔士类泉士比之真德秀王十朋历两江运使陕西布政使益 励名节坐不附张居正罢】周廷参【字诚之衡山人嘉靖进士知海宁县时倭寇海上声言取钱塘一 路廷参遣素所练壮士密投入倭中诱之先渡设伏邀击所遣壮士从中起贼衆奔溃遂擒其巨】刘稳 【字朝重酃县人嘉靖进士历南韶兵备道獞贼猖獗稳单骑至贼垒谕解之计擒山寇马五等进本道 副使贼帅官祖政狡而勇稳密令其所亲图之而故泄其事於祖政果相猜忌格鬬死者六百人旋出师 会剿杀祖政於黄冈筑英德城以扼贼□韶南以宁以疾归再起广东参政晋南太仆寺卿】祝咏【字 鸣盛衡阳人嘉靖进士历户兵二科给事以方鲠忤时幸臣会星变应诏有党执政者故指事应为解咏力破其奸出按甘肃诸夷诬讦抚镇大臣事验覆得实不复株连论列边事如烧河套复屯田诸议当事 尤忌之出为太平知府左迁两淮盐运同知皆有直声陞四川松潘兵备副使抚视筹画洞悉利弊擢陕 西左参政疾卒】伍让【字子谦衡阳人隆庆进士官刑部员外郎有缇骑捕诸平民为盗者白释之累 迁河南参议时汝南经马鞍山贼叛後道殣相望让悉心安集所获甚多余党据高老山让出奇兵捕之 斩获畧尽迁南赣道副使】陈宗?【字景元衡阳人万历进士选庶吉士改御史时陕西税璫梁永蛊 害按臣徐懋恒宗契转疏请诛永以伸国法又纠辽左税监高淮擅预兵机乞正其罪直声震辇下天启 初历通政参议魏忠贤擅政讽使附己即日上疏乞归年九十余卒】江朝翰【衡阳人七世同居与弟 朝林皆至孝母黄氏疾凡四割股母夀八十七乃终里中父老欲闻於当路朝翰力辞士论益高之又衡 阳县冇甯允伯甯维成酃县有潘体皆为亲割股以孝称】吴邦卿【常宁人父丧庐墓妻死终身不再 娶捐田助学以孝义闻】阮以颐【字贞吉常宁人少孤母胡氏抚以成立崇祯末寇变母卧疾不能起 以颐侍母侧以死衡之旋为兵所伤而母得全】王世忠【字国爱衡阳人事继母笃孝病侍汤药至为 尝粪以验疾浅深母病顿愈又安仁县有曾宗卷亦为母尝粪以孝闻】 本朝谭振萃【酃县诸生值大疫母殁时流寇未靖棺不得具振萃号恸三日卒】廖聨翼【衡阳人顺 治十六年进士知孟津县到官即廉得奸宄伏法县人畏服值旱蝗捐俸赈饥全活甚衆擢内阁中书舍 人】詹象鼎【常宁诸生县人卜迁学宫皆曰象鼎宅地吉象鼎曰果吉吾当毁宅不愿独利也由是新 学遂成】陈国宝【常宁人母罗氏病不起徧谒医有道士畀药少许言得人乳头共烹可愈国宝吁天 割乳和药奉母病果瘥】唐崇动【衡山人康熙举人知靖安县岁饥不待报发廪赈民有盗杀寺僧刧 其资遗一扇与寺中旧佣工名字同遂捕系之狱己具崇勲亷其枉释之後获盗于邻界则遗扇人姓字 也一县称神官至户部员外郎】

南北朝宋宗炳【南阳湼阳人好山水喜远游西涉荆巫南登衡岳因结宇衡山欲怀尚平之志有 疾还江陵】刘凝之【南郡枝江人性好山水一旦携妻子泛江湖隐居衡山之阳登高岭絶人迹为小 屋居之采药服食妻子皆从其志】唐李泌【京兆人肃宗时隐居衡山有诏给三品禄赐隐士服为治 屋庐】杜甫【襄阳人大历中出瞿塘下江陵沂沅湘以登衡山因客耒阳游岳祠大水遽至涉旬不得 食县令具舟迎之乃得还寻卒於衡】朱葆光【南阳人梁祖篡唐葆光与唐旧臣顔茺李涛数辈挈家 南渡寓潭州每正旦长至必序立北望号恸殆二十年後涛北归葆光乐衡山之胜遂家焉】五代汉刘 昌嗣【湘乡人隐帝遇害避居衡山马殷周行逢招之皆不屈乃改姓范号愚叟躬耕终身】宋赵拚 【浙江兰谿人熙宁五年罢相居衡山】胡安国【建宁崇安人徙于荆再徙於衡从子寅以忤秦桧退 居衡山着书讲学子宏居衡山二十年玩心神明不舍昼夜张栻师事之宏弟宁与兄相亚又从子实与 朱子张南轩游】胡铨【庐陵人建炎中疏斥秦桧编管新州桧死量移衡州尝寓西湖与衡士讲学其 中】曾几【河南人避地衡岳又从胡安国游其学益粹为文纯正雅健诗尤工】张栻【汉州绵竹人 受学於胡宏居衡山朱熹勾管南岳庙栻与往来讲学并唱和诗文】周必大【江西庐陵人游学安仁 读书於清溪及县东之玉峯】吴翼【建宁建阳人游学衡山师事胡宏复与张栻游遂买田筑室于衡 山之下一以明理修身为要谢絶科举之学当路聘为岳麓书院山长不就自称南岳居士】李椿【洛 州永年人避地南来衡阳贫无以为养不得专心於学年三十始学易官至敷文阁直学士朱子尝铭其 墓称其不阿主好不诡时誉】明陈献章【新会人游衡山始与衡诸士讲于兜率寺从者至不能容再 游南岳复与诸生讲学其上】


汉召信臣【夀春人元帝时为零陵太守载循吏传】周嘉【汝南安城人光武朝迁零陵太守视 事七年卒零陵颂其遗爱吏民为之立祠焉】龙述【京兆人光武时擢零陵太守在郡四年甚多治 效】夏勤【夀春人和帝时零陵太守有治行】陈球【下邳淮浦人灵帝时桂阳李研等寇钞陆梁太 尉杨秉表球为零陵太守球到设方畧期月间羣贼消散而州兵朱盖等反与桂阳贼胡兰数万人转攻 零陵掾吏白遣家避难球怒曰太守分国虎符受任一邦岂顾妻拏而沮国威重乎乃悉纳吏人老弱与 共守城弦大木为弓羽矛为矢引机发之远射千余步多所杀伤贼复激流灌城球反决水淹贼相拒十 余日会度尚救兵至球募士卒共破斩朱盖等】杨璇【会稽人灵帝时为零陵太守苍梧桂阳寇起贼 衆多而璇力弱乃制马车数十乘以排囊盛石灰於车上系布索於马尾又为兵车专彀弓弩尅期会战 令马车居前顺风鼔灰贼不得视因以火烧布布燃马惊奔突贼阵後车弓弩乱发钲鼔鸣震羣盗破散 追逐伤斩无数枭其渠帅郡境以清】晋尹奉【元帝时为零陵太守王敦构难谯王丞驰檄讨之奉首 同义谋出军营阳於是一州之人皆同义举】南北朝齐范云【南乡舞隂人永明十年迁零陵内史初 零陵旧政公田奉米之外别杂调四千石及云至郡止取其半百姓悦之】梁孙谦【东莞莒人梁天监 六年出为零陵太守疆力为政吏民安之先是郡多虎暴谦至絶迹及去官之夜虎即害居人谦为郡县 常勤劝课农桑务尽地利收入常多於隣境】伏暅【平昌安邱人武帝时为永阳内史在郡清洁政务 安闲为吏人所怀】隋公孙景茂【河间阜城人开皇十六年转道州刺史悉以秩俸买牛犊鷄猪散惠 孤弱不自存者好单骑巡民家至户入閲视百姓产业有修理者於都会时乃褒扬称述如有过恶随即 训导而不彰也由是人行义让有无均通男子相助耕耘女子相从纺绩】唐李岘【吴王恪孙天宝中 出为零陵太守政得人心】元结【河南人代宗时拜道州刺史初西原蛮掠居民数万去遗户才四千诸使调发符牒二百函结以人困甚不忍加赋请免百姓所负租税及租庸使和市杂物十三万缗许之 明年租庸使索上供十万缗结又奏宜以时增减诏可结为民营舍给田免猺役流亡归者万余去任後 民立石颂其德】阳城【定州北平人德宗时出为道州刺史治民如治家不以簿书介意月俸取足则 己州产侏儒岁贡诸朝城哀其生离无所进帝使求之城奏曰州民尽短若以贡不知何者可供自是罢 州人感之以阳名子赋税不时观察使数诮责州当上考功第城自署曰抚字心劳催科政拙】崔敏 【贞元中永州刺史黜侵渔吏擒戮妖巫】柳宗元【河东人元和初贬永州司马既窜斥地又荒疠因 自放山泽间其湮厄感郁一寓诸文仿离骚数十篇读者感悲恻】韦宙【京兆万年人元和间出为永 州刺史遇岁歉乃斥官下什用供刺史者得九十余万钱为市粮饷俗不知法多触罪宙为书制律并种 直为生之宜户给之州负岭转饷艰险每饥人辄莩死宙始筑常平仓收谷羡余以待乏县旧置吏督赋 宙俾民自输家十相保常先期湘源生零陵香岁时上供人苦之宙为奏罢民贫无牛以力耕宙为置社 二十家月会钱若干探名得者先市牛以是为准久之牛不乏立学宫取仕家子弟充之民以婚娶会宾 客号破酒多至数百人力不足则不迎宙条约使畧如礼俗遂改】薛存义【河东人元和间授零陵令 甫下车遁逃复遝蠧奸披露逋租匿役期月而理】薛伯高【河东人元和中为道州刺史毁鼻亭象祠 迁州学於州西营川门外柳宗元为记述其善政】宋张去华【襄邑人太祖时荆湖平命通判道州去 华上言桂管为五岭冲要今刘鋹保境固守若大军先克其城以趋番禺如践无人之境有诏嘉奨】寇 准【下邽人天禧间罢相贬道州司马始至州素无公廨百姓竞荷瓦木不日而成】徐处仁【建康人 徽宗时为永州东安令蛮人叛处仁入峒开示 恩信蛮感泣誓不复反】赵不 【宋宗室绍兴中除 永州通判郡岁输米倍收其赢民病之不 言於守损其数帅司檄録靖州狱辨出寃者数十百人靖人 德之绘其像以祠】杨万里【吉水人绍兴中调零陵丞时张浚谪永杜门谢客万里三往不得见以书 力请始见之浚勉其正心诚意之学万里服其教终身浚入相荐之朝】田如鳌【贑州人绍兴间知道 州时母后南还郡国悉献典礼谓出羡余实於常赋之外巧为名色以歛之鳌独以州小民贫一无所 献】胡寅【崇安人知永州宁德皇后讣至朝廷用故事以日昜月寅上疏言礼讐不复则服不除愿降 诏旨服丧三年衣墨临戎以化天下】李南夀【龙泉人绍兴间知道州疏减大礼钱之病民者後擢起 居舍人乞外补孝宗曰卿道州政事甚美如卿等姓名尝书屏间木忍令卿去朕侧】王政【山东人乾 道中为衡永郴柱都巡检郴寇犯宁远政御之被执骂贼死赠观察使】章颖【临江军人孝宗时调道 州教授作周元公祠会宜章寇为乱羣僚相继引去颖独留寇平郡守以功入为郎奏颖有恊赞之功可 大用】王阮【江州人孝宗时移永州教授献书阙下请罢吴楚牧马之政而积马於蜀茶马司以省往 来纲驿之费岁时分牧之资凡数千言】黄畴若【丰城人淳熙中授祁阳主簿邑民有诉僧为盗且杀 人移鞫治畴若疑其无证以白提点形狱马大同且争之甚力己而得真盗】李芾【衡州人理宗时为 祁阳尉赈荒有声摄县县大治辟湖南安抚使幕官时盗起永州招之岁余不下芾与参议邓垧提兵破 其巢擒贼魁以归余党遂平後知永州有惠政】欧海【茶陵人知零陔有善故作劝农十诗真西山称 为循良之遗表闻於朝】元乌克逊泽【临汉人至元中调永州判官湖广平章约苏穆尔贪纵淫虐诛 求无厌或妄言初归附时比屋歛银将输之官银已具而事中止约苏穆尔即下令责民自实随地置狱 诛连考掠死者载道所获尽掩有之有使至永泽戒吏美供帐丰酒食务顺适其意使者感愧因间以利 害晓之一郡获安是戚盗起宝庆武冈行省遣泽讨平之诛其首恶余得减免丞相僧格建议考校钱谷泽自上计行省约苏穆尔怒其所无增羡拘系之僧格败约苏穆尔伏诛始得释 乌克逊泽旧作乌古 逊泽约苏穆尔旧作要束木僧格旧作桑哥今俱改正】刘潜【吉安人任永州録事岁饥隣境遏籴遣 吏持所受告身恳於全守石古峯守义其请遂通商赈民赖以活兵尉张夀荣等恃勇掠民乃白府将尽 捕下狱强暴歛手】樊炳【永州总管为政亷明兴学校毁淫祠八百余区驱巫祝以代民役任满除湖 南宣慰副使】林兴祖【福州罗源人至正八年授道州路总管永明县峒猺窃发以手膀谕之皆曰林 总管亷而爱民不可犯也三年不入境春旱虫食麦苗兴祖为文祷之大雨三日虫死而麦稔罢兴作赈 贫乏轻徭薄歛郡中大治】刘祖胜【以右丞守永州明兵圉城食尽自杀】明陈福山【同安人洪武 时知零陵县居官清谨修筑堰塘溉田二百余顷民赖其利号曰陈公堰】盛祥【丹徒人永乐中知道 州州有虎患祥祷於神二虎渡河一虎毙祠下】李应庚【应天人宣德中知永州府政尚寛平奏革黑 石湘口大桥三关税务用通商旅】卞同【汉隂人景泰中知东安县儒学旧在城外数有苗警同为迁 建城南】杨崇【丰城人成化中知永州府岁时每亲行渠堰筑祁阳城行九等均徭法谕民婚嫁无得 谕财贫者官给布帛一时婚配者千数有奇】马成【四川人成化中知祁阳县满秩九年应迁百姓赴 关乞留宪宗遂命复任三年乡民中冇至老不见官府者一日偶至县庭长揖不跪左右叱之成叹曰使 吾民皆如是胥与葛天氏游矣礼而遣之】符锺【南昌人嘉靖中知道州值岁荒饿莩载道锺悉发仓 谷赈济而後以闻全活无算适永明界峒猺越境为寇谕以恩威峒猺大服】周谅【永丰人嘉靖中知 寜远县高山寇乱谅躬率乡民捣其巢穴立五营以搤其险又平江华苗有功擢御史】傅应贞【安福 人隆庆间知零陵县本邑咸阳里与粤全州接壤民因争田致相攻刦几致乱应贞分别抚安之】唐山 斗【云南人万历间知零陵县清正不苛丁内艰去不能具行装左右或请曰某事一判发可得万緍山 斗泣而叱曰是重予不孝也卒不听】邬熙和【新昌人万历中知祁阳县岁大祲死者相枕藉熙和煮 粥以哺施药以疗全活万人】王时春【东莞人知寜远县岁饥出俸米炊粥以活流亡】曾可立【丰 城人知永明县之任日单骑至邑或问故可立曰吾不忍以迎送驿骚吾父老子弟也迨受事一意与民 休息裁冗兵汰浮粮民称为曾母】万元吉【南昌人崇祯中为永州推官有宗藩诸孙招纳亡命元吉 寘其家人於理】周志跃【直隶人崇祯中东安典史时流寇犯境志跃率居民御敌没於阵】沈至绪 【山隂人崇祯中以武进士为道州守备高紫二源猺贼犯州至绪力战死】张恂【东莞人崇祯十二 年析置新田县恂以衡州同知摄县事悉心规画及城垣署舍学宫坛祠以次具举】 本朝文运亨【辽阳人顺治中知新田县值猺贼犯城运亨率民兵拒守贼衆大至城?死之同殉节者 教谕邯郸王铸弟及子皆遇害】杨召春【正白旗人康熙二十六年知江华县不畏强御猺民多骫法 召春按治之以弭盗安民为急务在任二载六寨歛迹以丁艰去民思不忘】翁运标【余姚人雍正癸 卯进士历知河南湖南知县有惠政及擢道州民焚香数行不絶道州路通郴桂峭壁千仞下临深溪行 旅危之运标损赀倡率凿险通幽长八十余里成坦途岁大疫为文告於城隍请自罚无伤百姓购良方 制药亲至村落一一审视或以传染为虑曰我为民父母子弟病忍不一顾耶全活甚衆以疾卒於官州 人至今思之】

汉郑产【字景载泉陵人为白土乡啬夫汉末多事国用不足产子一岁辄出口钱民多不举子产 乃勅民勿得杀子口钱当自代出为表上言钱得除更名白土为更生郷】三国汉赖厷【零陵人父? 昭烈帝用为太常厷为丞相西曹令史随诸葛亮於汉中蚤夭亮甚惜之与张裔蒋琬书曰令史失赖厷 为朝中损益多矣】吴黄盖【字公覆泉陵人孙坚举义兵盖从之坚薨随策及权擐甲周旋蹈刃屠城 诸山越不宾有寇难之县辄用盖为守长凡守九县所在平定建安中随周瑜拒曹操於赤璧盖建策曰 操军方连船舰首尾相接可烧而走也瑜然其计卒破操拜武锋中郎将武陵蛮及长沙益阳山贼反乱 盖尽讨平之加偏将军盖姿貌严毅善於养衆当官决断事无留滞子柄爵关内侯】唐张子厚【江华 人家洄溪元结闻而就之见其容若少壮问其年己九十有奇问何以能此子厚对曰岩下有泉田环於 左右五世居此饮食取足无求乎他乃止结宿结赠以诗刻於岩下】李季芳【道州人代宗时处士道 州刺史元结请於朝曰季芳介直自全退守亷逊乞今州县造舍给田免其户役从之季芳卒结表其 门】覃季子【祁阳人性爱书贫甚尤介特不苟受施读经传言推太史公班固下到今通为书号史纂 又取鬻老管庄子思晏子下到今为子纂黜陟使取其书以名闻除为太子校书】李合【字子元延唐 人太和二年应贤良方正擢进士第一时昌平刘蔶以策诋宦官落第合叹曰刘蕡下第我辈登科能不 厚顔乃上疏言陛下以直言招天下士蕡以直言副陛下所问虽讦必容虽过当奬书之史册千古光明 况臣所对不及蕡远甚内怀愧耻自谓贤良奈人言何乞回臣所授以旌蕡直疏奏不纳人服其公】宋 路振【字子发祁阳人幼頴悟父洵美奇之淳化中擢甲科迁太子中允知宾州契丹至城下兵少民相 恐振亲加抚谕坚壁自守契丹引去大中祥符初使契丹搂乘轺録以献累擢知制诰振文词温丽尤长 诗咏从事谯亳独直行在专典纶翰笺奏填委应用无滞时称为敏赡卒録其子纶为太常寺奉礼郎】 周尧卿【字子俞永明人警悟疆记以学行知名天圣进士积官至太常博士范仲淹荐经行可为师表 未及用卒尧卿年十二丧父忧戚如成人及母丧倚庐三年席薪枕块虽疾病不饮酒肉既葬慈乌百数 衔土集陇上人以为孝感所致居官禄虽薄必以周宗族朋友其学长於毛郑诗及左氏春秋子论鼎州 司理参军诜湖州归安主簿】陶弼【字商翁永州人俶傥知兵庆历中杨畋讨湖南猺授之兵使往袭 大破之以功得阳朔主簿调阳朔令两知邕州绥辑惠养善政甚多进西上合门使留知顺州交人袭取 桄榔弼获间谍谕以逆顺纵之去终弼任不敢犯加东上合门使未拜而卒】周辅成【营道人敦颐之 父世居濓溪登进士历官多善政终贵州桂岭令以子贵赠谏议天夫万历中奏请从祀启圣公祠】周 敦颐【字茂叔营道人为分宁主簿调南安军司理参军移桂阳令俱着治绩徙知南昌历合州判官熙 宁初为广东转运判官提点刑狱以洗寃泽物为己任以疾求知南康军因家庐山莲花峯下前有溪合 於湓江取营道所居濓溪以名之卒年五十七黄庭坚称其人品甚高胸怀洒落如光风雾月迟於取名 而鋭於求志薄於徼福而厚於得名菲於奉身而燕及?嫠陋於希世而尚友千古博学力行着太极图 明天理之根源究万物之终始又着通书四十篇发明太极之藴序者谓其言约而道大文质而义精得 孔孟之本源大有功於学者也嘉定十三年赐谥曰元公淳佑元年封汝南伯从祀孔子庙庭二子夀 焘】陈遘【字亨伯其先自江宁徙永州登进士第积官至光禄大夫钦宗时守中山金人再至受围半 年遘呼总管使尽括城中兵击贼为步将沙振所害及其子锡并仆妾十七人城遂降建炎初赠特进遘 性孝友为人寛厚长者任部刺史二十年每出行郡邑必焚香祈天愿不逢贪浊吏尝荐王安中吕颐浩 张慤谢克家何铸後皆至公辅世以为知人弟适由开封少尹官至光禄卿金人执之以北後十年死於云中】李长庚【字子西江华人绍兴进士历官五十年任至朝议大夫廉洁有守不事生产惟积书数 千卷着有冰壶文集】义太初【字冲远道州人先以词赋名寻舍去宗濂溪之学登淳熙进士性行端 方周必大朱子皆与之游屡表其能历官知高琼二州俱有声着冰壶诗十卷易集注五卷文集二十 卷】吴庸【字子实道州人登淳熙特科为容州陆川主簿李接倡乱庸与同郡徐邦直唐捷起兵御之 庸不克死事闻赠承德郎官一子】樊谨【寜远人淳熙六年郴寇入江华谨应募觇贼为贼所执不屈 死之】乐雷发【字声远宁远人少颖敏书无不读尤长诗赋累举不第门人姚勉登科以让第疏上理 宗召亲试对选举八事策嘉纳之特赐及第因数议时政不用归隐雪矶】明周埙【字伯和敦颐九世 孙好学善谈易长於诗词元季隐居营道山之隂洪武初有司以明经举送京师不仕归】熊魁【营阳 人早岁丧父与兄裘同事母何氏色养备至母尝患危疾魁刲胸肉以进服之顿愈】欧善堂【宁远人 洪武初李文卿内附余党未息平章杨璟驻兵道州议县北十里外尽屠之善堂年九十余率衆耆老说 璟曰兵以辑乱为功今峒獠之外皆赤子被胁从耳岂可妄杀无辜璟悟乃止赖以全活者十数万人】 唐慎【零陵人永乐举人官御史巡按广西有淫祠能为民祸福皆云着赭衣过庙门即降灾慎乃着绯 衣往焚其像而庐之邪妖竟息後擢兵备佥事】张琮【东安人宣德中为守镇百户苗寇犯境琮冒矢 石拒敌中流矢卒】雷复【字景阳宁远人正统进士任御史风裁凛然出为广西副使讨斩叛民胡赵 成成化中巡抚山西凡六降敕旨奨谕】甯良【字元善祁阳人正统进士天顺中为刑曹时曹石恃功 骄横恣?善类良仁恕明敏誓不受权贵指使历浙江布政使抚谢迁王华诸生中时称知人】熊绣 【字汝明宁远人成化进士由行人擢御史廵按陕西劾布政使王璠赃秽璠诬奏绣他事逮讯卒无验 璠所亲当路者力主之谪清丰知县宏治中累迁副都御史廵抚延绥正德中为两广总制有军功以不 合刘瑾致仕卒諡庄简】周鹏【字万里永明人成化进士官刑部主事每録囚多所平反出为潮州知 府筑三浰溪堤溉田数千顷陈宪章为碑记之官至云南参政】何天衢【字道亨道州人宏治进士正 德中官御史弹劾无所避权贵歛手刘瑾柄用落职家居瑾败起知河南府累迁浙江布政使宸濠不轨 内侍毕直潜为应援天衢以计擒之嘉靖初论功晋都御史廵抚河南矿贼王堂倡乱讨平之进工部侍 郎留守南都】胡节【字国信零陵人宏治进士正德中官御史立朝敢言时刘瑾擅权节廵按山东一 无所馈瑾怒使缇骑逮进京节抗疏条瑾罪恶俱为瑾匿矫旨下锦衣狱为瑾党毒死嘉靖初为光禄 卿】郁浩【字子渊零陵人宏治进士嘉靖中官刑部员外郎世宗欲加兴献尊号浩上疏力争不听终 江西佥事】张机【祁阳人事後母孝及父伯相继殁庐墓十有二年宏治中旌表】杨成章【道州人 父泰纳妾丁生成章甫四岁泰卒丁之父逼令改适丁剪银钱於嫡妻何各藏其半约成章长授之及成 章为诸生何临殁授以半钱告之故遂寻母得之及母卒庐基三年嘉靖中授国子学録】陈荐【字君 庸祁阳人隆庆进士官御史忤中官冯保称病归万历间起按陕西时三秦荒旱延庆为甚荐理赎锾得 四万余金上疏请赈全活甚衆累官吏部尚书着古今衷辨百余卷】申在廷【字慰海祁阳人万历中 举人由学正出知贵阳郡以黔蛮易乱预缮城堞足糗粮练什伍天启初成都兵变围贵州在廷有守城 功崇祯中赠太仆少卿】周希圣【字维学零陵人万历进士知华阳县邑岁供宫扇十余万大为民困 希圣出俸钱佐之犹不支秋满擢御史具疏极陈其弊谪灌阳典史用荐起太仆寺丞累迁南户部尚书 杨涟劾魏璫奸坐党削籍】蒋向荣【字淡心零陵人万历进士知南乐县民候华为母所讼向荣叹曰 令教民者也而使阶除下有不孝子不德孰甚焉乃置华於狱欲解印绶去邑人咸诮责华华亦自痛悔遂坐母於庭出华杖之使谢母母子相抱大哭观者咸泣下华卒为孝子迁吏部郎中见魏璫权政乞 归】蒲宗瑞【字信之永明人居家孝友以贡生授崇善知县以疾归遇盗掠其行李止竹笼一肩羣惊 曰囊槖如此不取民间一文可知因相戒散去】蒲秉权【字度之永明人万历进士授建昌令天启中 擢吏科给事中时魏璫窃国柄会有袭封之命秉权力疏争之得寝璫败起西宁兵备历肃州副使】陈 邦釴【永明人父思性携家谒选卒母欧阳氏扶柩还乡中流舟覆釴才五岁同母皆为隣舟所救见父 棺浮沉乃复投水攀棺号泣衆皆怜之共援柩登岸获归年十四为诸生未几卒母欧阳及釴妻蒲氏皆 以节显】唐德明【字旦心东安人崇祯举人十六年张献忠?城强授伪职德明抗节不屈仰药死 本朝乾隆四十一年 予入忠义祠】张纶【字参可祁阳人举崇祯中乡试方介寡合遭寇乱避地 深山筑土室以居亲故罕见其面卒於土室】陈纯德【字静生零陵人崇祯进士时帝鋭意求治召诸 进士於前咨以时事纯德敷陈称旨授御史廵按山西尽心职业寻】 【督畿辅学政都城?作书别父母北面再拜自经赠太仆卿諡?节 本朝乾隆四十一年 赐諡节愍】唐周慈【零陵人笃志正学万元吉为推官甚器之後从元吉死】 本朝傅明贤【零陵人顺治初粤寇围城明贤负母出门者不许其父以先出母命往省之哭而行母闻 隣人为兵所残惊怖死明贤归一恸而絶】蒋应黉【零陵人世为巫居唐公庙粤寇围城粮尽兵入庙 中欲杀食其父应黉请以身代贼杀之邑人哀之立祠庙侧】蒋本生【零陵人康熙举人幼孤力学事 母孝母卒庐墓三年每长号声彻郊垧有白雁集於庐侧拊翼哀鸣岁余不去】黄简【祁阳人父用中 避兵竹山为兵所执简求以身代兵乃释父刺简死雍正六年 旌】陈糦【零陵人少以淹博着尤精 於易垂老两日眵昬日集生徒讲解不倦人咸以耆宿奉之後官湘潭县训导】

汉窦辅【扶风平陵人大将军武之孙武为宦官所杀辅时年二岁辅门人桂阳胡腾及令使南阳 张敞共逃辅於零陵界诈云已死腾以为己子而使聘娶焉】宋范纯仁【吴县人哲宗时永州安置时 疾失明闻命怡然就道既至永韩维谪均州其子诉维执政曰与司马光不合得免行纯仁之子欲以纯 仁与光议役法不同为请纯仁曰吾用君实荐以至宰相昔同朝论事不合则可汝辈以为今日之言则 不可也冇愧心而生不若无愧心而死其子乃止】范祖禹【华阳人言者论祖禹修实录诋诬又摭其 谏禁中雇乳媪事贬昭州别驾安置永州】吕希纯【焘州人哲宗时谪舒州团练副使道州安置】张 浚【绵竹人绍兴二十年徙居永州浚去国几二十载天下士无贤不肖莫不倾心慕之】方畴【绍兴 中秦桧以畴与胡铨通书编置永州】王庶【庆阳人绍兴十三年御史胡汝明论庶讥讪朝政谪三德 军节度副使道州安置至贬所卒】蔡元定【建阳人宁宗时朱子落职罢祠元定以朱子门人送道州 编管】蔡沈【建阳人从父元定谪道州父子相对常以理义自怡悦元定没徒步护丧还有遗之金而 义不可受者谢却之曰吾不忍累先人也】曾极【崇仁人题金陵行宫龙屏迕丞相史弥远谪道州】 明罗朝贵【广东人寓宁远县以织草履为业尝学於湛若水敦行义得遗金亟还其人】


汉宗均【南阳安衆人建武初调补辰阳长其俗少学者而信巫鬼均为立学校禁淫祀人皆安之 後为谒者会武陵蛮反围武威将军刘尚诏使均乘传发江夏奔命三千往救之既至而尚己没会伏波 将军马援至诏因令均监军与诸将俱进贼拒厄不得前及马援卒於师军士多温湿疾病死者大半均 虑军遂不反乃与诸将议曰今道远士病不可以战欲权承制降之何如诸将皆伏地莫敢应均曰夫忠 臣出境有可以安国家专之可也乃矫制调?波司马吕种守沅陵长命种奉诏书入虏营吿以恩信因 勒兵随其後蛮夷震怖即共斩其大将而降於是入贼营散其衆遣归本郡为置亭长而还 按宗均後 汉书作宋通监考异辨其为宗字之讹】唐王翊【晋阳人天宝中辰州刺史与讨襄州康楚元有功加 兼秘书少监】五代马希范【汉马援之後晋天福五年溪州刺史彭士慗率锦延诸蛮叛楚天策将军 马希范遣指挥使刘勅等以步骑五千击之仕慗大败纳土求盟乃立铜柱为信】宋李允则【并州盂 人太宗时为左班殿直高溪州蛮田彦伊入寇遣诣辰州与转运使张素荆南刘昌计事允则以蛮徼不 足加兵悉招辑之】张纶【颍州汝隂人太宗时辰州谿洞彭氏蛮内宼以纶知辰川纶至筑蓬山驿路 贼不得通乃遁去後蛮复入寇纶为辰州澧鼎等州缘边五溪十峒巡检安抚使谕蛮酋祸福购还所掠 民遣官与盟刻石於境上】史方【开封人真宗时知辰州兼沿边溪峒都巡检使修南北江五砦】雷 简夫【合阳人仁宗时辰州蛮酋彭仕羲内寇三司副使李参侍御史朱处约安抚不能定继命简夫往 至则督诸将进兵筑明溪上下二砦据其险要拓取故省地石马崖五百余里仕羲内附】窦舜卿【安 阳人湖北蛮猺彭仕羲叛徙为钤辖兼知辰州建请筑州城不扰而办帅师取雷州蛮将万年州据石狗 崖舜卿遣壮卒奋击蛮矢石交下卒蒙盾直前发强弩射万年州毙於崖下遂抜左右欲尽剿共衆舜卿 不许曰仕羲愿内附特为此辈所胁今死矣何以多杀为引兵入北江仕羲遂降】谢麟【瓯宁人熙宁 中通判辰州章惇使湖湘拓沅州荐麟为守由太常博士改西上阁门副使猺贼犯辰溪麟且捕且招一 方以宁诏使经制宜州獠降其种落四千八百人纳思广洞民千四百室得铠甲二万褒赐甚渥】陶弼 【永州人章惇经理五溪蛮事荐为辰州守迁皇城使降北江彭师晏】吴审礼【哲宗时知辰州猺人 数为寇审礼至即解甲撤备一以诚信结之猺人感悦一境晏然】张建侯【政和间知辰州黄安俊叛 围镇江砦建侯与王宪之率兵救之衆溃俱被执贼迫使谕砦中人出降建侯佯诺至砦下大呼曰为人当识顺逆我万不求生汝等坚守勿怀二心贼怒俱杀之郡人哀其忠立祠祀焉】赵蕃【信州玉山人 高宗时调辰州司理参军与郡守争狱罢人以蕃为直】杨抗【辰州通判蛮剽掠抗置大楼伺其出入 鸣鼓为号远近相攻蛮震骇遂屏迹】明詹彦中【临淮人洪武初以参军镇守辰州创立卫所增浚城 池军政严肃民赖以宁】孙应龙【洪武初泸溪县主簿苗狫侵掠应龙深入招抚谕以恩信苗衆怀服 县令以其事闻遂开镇溪千户所陞为镇抚安息苗夷辑宁边境】陈尚明【洪武中知辰溪县县旧分 五十八里田少役繁重为民困尚明奏请归并民至今赖之】刘叔毖【庐陵人洪武末知沅陵县县界 溪峒民拙耕种又当云南驿路困於徭役叔毖经制节省悉归复业永乐初以荐内擢县人诣阙奏留复 出为辰川府同知】张子登【洪武时沅陵丞清操率下迁学宫课农桑士民蒙其惠】张鼎新【永乐 中知沅陵县为政寛猛适宜甚得民心秩满乞留历三十三年卒於官】傅翔【宣德时沅陵主簿勤於 政事门无私谒陞零陵令百姓遮道攀留】周溥【正统中知沅陵县慈祥明敏廉慎有才修学校赈贫 穷士民感之】吴迪【正统初知漵浦县修筑陂堰至今民赖其泽】孙浩【利津人正统中知辰州府 廉洁简重其妻偶食梨问其所自曰马户馈也浩变色曰汝微物尚私受况其厚者乎立遣还家】解荣 【四川灌县人宏治进士知沅陵县清廉有善政】虞球【崇宁人宏治中辰州府通判先是郡粮羡余 主者咸以为巳利球至一无所取不妄笞一人公事悉办过辰溪见高田水涸禾苗易稿亲诣田间相视 水道令民开凿陂塘瀦水咸受其利】吴勲【武进人辰州卫指挥同知正德七年流寇刘六刘七南下 勳从都指挥汤辅剿御时承平久衆畏葸不前动愤曰吾当独身死贼耳遂战死应山事闻谕祭】游震 得【婺源人嘉靖中为辰沅道参议时复议采金震得力止之】胡晟【婺源人嘉靖中知沅陵县荣藩 督租率为民害晟悉以法绳之又革辰沅夫役均民劳逸】高昇【南昌人嘉靖间知沅陵县有清操时 苗蛮入寇昇调度粮饷民无流离】王梦麒【武进人嘉靖中辰州府指挥同知调至福建征倭斩获数 百力战死其仆王宁王夀亦从死事闻赠都督同知?子世袭指挥佥事】王京【上高人隆庆五年知 泸溪县值大水廨宇荡析无遗京至卜迁於高埠】瞿汝稷【常熟人万历中知辰州府永顺土司彭元 锦助其弟保靖土司象坤与酉阳冉御龙相讐杀汝稷驰檄谕之遂解兵三土司皆安抚按议剿红苗汝 稷力陈不可乃止】吴一本【兰谿人万历中知泸溪县行方田令均平户口民服其公】王祚久【平 越人崇祯中知漵浦县时四方不靖军储缺供将帅恣为剽刧有何将军者领衆万人驻其境将肆屠掠 祚久以已赀八百金布八百疋及米刍牲酒遗帅犒军何乃整衆去一城获全】 本朝刘昇祚【陕西人顺治九年任湖北参议驻辰州黔寇犯城与总兵辽东徐勇悉力拒守城陷一门 百口死之勇亦殉节死】王任杞【大兴人顺治七年知辰州府黔贼吿警任杞与战克之擢兵备副使 越二年贼大至力屈城陷阖门殉节事 闻赠太仆寺卿廕子】杨来凤【四川人顺治九年知沅陵县 黔贼来攻城陷死之】刘应中【井陉人康熙十九年随大将军蔡毓荣征吴三桂克辰龙关拊循黎庶 还集流亡增造瓮子洞铁索以挽舟寻有红苗之警檄摄辰沅靖道佥事安戢三十余砦应中廉介有守 为政条理秩然辰民至今德之】翁煌【侯官人康熙进士知辰溪县清浪卫一田两赋煌力请豁免荐 循良第一民遮留数十里不絶】

宋秦再雄【辰州猺人武健多谋在周行逢时屡以战鬬立功蛮党皆服之太祖召至阙丅察其可 用特擢辰州刺史官其子为殿直赐予甚厚仍使自辟属吏予一州租赋再雄感知遇之恩誓死报効至 州日训练土兵得三千人皆能披甲渡水历山飞堑捷如猿猱又选亲校二十人分使诸蛮宣朝廷怀来 之意于是蛮党悦服莫不从风而靡各得降表以闻太祖大喜复召至阙面加奨激改辰州团练使又以 其门客王允成为辰州推官再雄尽瘁边围五州连袤数十里不增一兵不费帑庾终太祖世边境无 患】张翘【辰州人熙宁中上言南江诸蛮虽有十六州之地惟富峡叙仅有千户余不满百土广无兵 加以洊饥近向永晤与绣鹤叙诸州蛮自相讐杀衆苦之咸思归化愿先招降富峡二州蛮俾皆纳土来 归则余州不烦加兵而自投顺诏下知辰州刘策商度策请如翘言明年富州向永晤来归顺继而叙峡 诸州舒光银光秀等亦降】元向良嗣【漵浦人至正中县人王七作乱煽惑居民一时远近多蠭起从 贼独良嗣守正不肯附逆贼恚愤於是纠党纵火烧其庐忽大雨灭火贼乃释之遂得免于难】明夏铭 善【字复初漵浦人洪武进士擢御史善论事守正不阿凡有大政上辄谓左右召夏御史来後坐事死 帝叹曰失吾直臣乃命有司治殓归葬】荆政芳【字山甫漵浦人永乐进士任交址佥事分巡沱江繖 员山有神常见怪民祈走如骛政芳为勒碑禁止其怪乃息】严秀【漵浦人正统十四年贵州香炉苗 叛命将征讨募敢死士县令以秀应秀为军锋累获贼级闻於朝将官之秀曰吾为地方驱乱耳岂以躯 命博一官耶不就归】胡璁【字天宇沅陵人正德中保宁推官刚方耿介执法不阿历二岁以疾致仕 归道经巫峡水涨舟几危仰天誓曰吾行李萧然无长物止室人金环在耳得无此物为崇乎令投水中 舟遂济比及黄陵庙买鱼祀神剖鱼腹金环在焉人咸异之】邓显芳【泸溪人为县诸生正德七年镇 筸叛苗肆侵掠衆皆避匿显芳恋母棺弗去苗主挟显芳为导不从碎其尸於柩前闻者哀之】潘棠 【字希召辰州卫人宏治进士上疏请以镇筸为州控治苗獠寝不行後镇筸苗猖獗因设守备用棠议 也授怀庆推官擢南吏科给事中宁藩请益护卫棠疏言其冇异志寻叛举朝服其先见历官云南佥 事】宋瑛【沅陵人由贡生为平乐通判正德八年柳州诸洞苗猖獗抚臣洪范檄瑛讨捕至扬头砦苗 合九砦余党攻之身被数创越二日援兵不至遂遇害】宋儒【瑛子痛父阵亡奋身随官军剿贼捣其 穴转战三日擒其渠魁负父尸还力尽死时人哀之】萧璆【辰州卫人嘉靖进士吏部主事典试中州 督学黔省为当事模范】唐愈贤【沅陵人嘉靖进士授宁海令擢御史因抗言时政乞养归】袁凤鸣 【字时瑞沅陵人嘉靖进士擢御史巡视居庸申饬边防劾将帅弗戢兵者再巡四川建议征白草苗平 之以赣直为时所忌出知潮州寻谪思州潮民立祠祀之】李栋【字隆仲泸溪人嘉靖进士累官文选 员外郎二十九年北兵入京师戒严令选百僚才猷宣着练达老成者疏名以闻大学士徐阶首以栋应 分守正阳门有功寻以忤当路谪两淮运判历云南兵备苗蛮讋服】向淇【字子瞻沅陵人嘉靖进士 累官南户部郎聚四方同志讲学於甘泉书院以体认为宗後迁广西参议分守浔州时桂林苗肆刧淇 董兵攻散之历云南兵备号令严明诸蛮慑服】张文燿【字芝阳沅陵人万历进士历任四川布政使 平贵州铜仁土蛮】余永鸾【辰溪人由贡生授巴县知县清介无私有馈遗永鸾尽却之历三年免归 力田授徒以老】本朝瞿应颉【沅陵人顺治四年为本道中军守备值泸溪奸民姚启唐等煽乱应颉单骑直入贼巢招 抚四十六寨贼衔恨以计擒之骂贼不屈死】龚世远【沅陵人幼嗣叔父国鸣後国鸣尝以酒後笞之 惟抱杖恸泣事母黄至孝黄卧病八载日夕侍侧哀祷祈代及事继母俱孝谨为乡阁矜式】

宋王廷珪【庐陵人秦桧党罗汝楫诬劾胡铨编管新州廷珪以诗赠行为人所讦流辰州】明宋 昌裔【唐州人洪武中寓居沅陵善书画人得其墨蹟皆藏弆之】


宋谢麟【欧宁人熙宁中通判辰州猺贼犯辰谿麟且捕且招一方以宁】张建侯【政和中为沅 州守黄安俊叛围镇江寨建侯与卢阳令王宪之率兵救之兵溃俱被执贼遣使谕寨中人出降建侯绐 诺至寨下大呼曰为人当识顺逆我万无求全汝等坚守勿怀二心贼怒俱害之郡人立祠表其忠焉】 余卞【分寜人知沅州蛮杀沿边巡检卞设方略讨平之及蛮复叛断渠阳道官军不得进卞适使北其 帅唐义问即授卞节制诸将隂选死士三千人夜衔枚绕贼背伐山开道漏未尽入渠阳黎明出战遂破 之蛮遂降诏废渠阳军为砦尽拔居人护出之】黄?【分宁人和卢阳县五溪獠犷悍?为诗谕之獠感悦有公事莫敢违】汪长源【绍兴中知沅州增浚城池军需悉备时巨寇曹成来 攻沅长源多方 御之曹成遂遁去】刘理【绍兴中知沅州振兴学校制释菜行礼法又拨没官田并桑柘米二百斛以 俾养士】周辟【淳熙中知沅州增造文庙祭器甃地以甓籍记入官田土十余所纳米一百七十斛】 徐霖【衢州西安人理宗时授沅州教授时宰相史嵩之挟边功要君植党霖疏其奸状未几嵩之匿父 丧求起复霖复攻之理宗改悟】周传【淳熙中知沅州念沅州距行都三千余里移文所隶令措置津 遣即於岁讣田内择百九十余亩益以山畲之租使就学输纳三年为率资给津遣沅士碑记其事】饶 敏学【昭武人宝庆元年知黔阳县修县志广学宫建宝山书院士子始知向学凡有兴作民不知劳】 潘万运【嘉泰中知沅州时城垣倾圮万运请度牒为工役费又学粮数少议郡帑钱五万米五十石给 之】方公辅【嘉泰中知沅州增厚城垣甓砌内外工役费用不劳於民】元郭昂【林州人至元中沅 州安抚司同知招降溪峒八十余棚播州张华聚衆容山昂率兵屠之诸峒尽降十六年以诸酋入朝帝 赐金绮鞍辔进安远大将军又是年循沅州西南界复新化安仁二县擒剧贼张虎降之并衆三千人悉 归民籍】田德明【余姚人至正中麻阳主簿会峒苗倡乱本县无城扞御德明率弟德兴仗义纠衆创 寨於河之南岸廊山团练兵民百战御寇复县治遂授县令】明齐伯良【四川人洪武中令麻阳时经 苗乱民多逃亡遗粮负累伯良清厘田户招辰沅平清偏镇六卫军屯种民实赖之秩满陛佥事】沈文 宣【宣德中令麻阳律已岩慎?政亷明抚字有方重修学校遇事立解洞烛人情诚伪】孙华【正统 中知沅州赋役均平勤於抚字去任後人多思之】席贵【正统中同知沅州居官九载廉而不苛寛而 有制民不忍犯吏不敢欺】高淳【新会人天顺中知沅州鲠介公正苞苴尽絶重建黉宫公廨坛宇民 不告劳又奏接递夫马於卫堡有司军三民七兼济应付以苏民困沅人德之】陈钢【应天人成化中 授黔阳县城当沅无合流数决庐舍钢募采石甃堤千余丈水不为害南山崖官道径窄行者多堕崖死 钢积薪烧山沃以醯拓径丈许行者使之钢病民争吁神愿减算益钢夀】吴世溥【天台人宏治初令 黔阳抚流移垦田地振饥筑城坛社桥梁学宫悉为修治士民翕然向化】史学【泸州人正德中知沅 州时境内寇盗剽掠学乃获渠魁值太兵进剿湖贵自沅振旅学区画周悉】张熇【东阳人正德中令 麻阳值沈禾溪寇向虎作乱熇躬率捕剿有奇功又创筑城池修理学廨偶雨晹不时祷应如响】李崇 芳【新宁人嘉靖中令麻阳狷介公平无私家念苗乱崇芳登城谕以理苗引去士民感戴若慈母】陈 大经【南宁人嘉靖中令黔阳涖官严肃勤政爱民迁学於龙标山】孙贤【忠州人嘉靖中授参将驻 麻阳时镇筸苗与铜仁播凯诸苗相倚为乱贤经制苗事动中机宜事平伐石纪绩】朱缵【新淦人嘉 靖中令麻阳时蜡尔苗叛三省会兵讨之缵内严守御外调兵食多方抚绥百姓立祠祀之】李?【歙 县人嘉靖中知沅州节费省刑爱民兴学均州卫丁徭详请靖州帮贴冲疲之地百姓不受偏累西溪三 蛮甘昧苗叛?出奇计讨平之请筑便晃二堡】蔡心一【汉州人万历中令麻阳邑多石田苦无水心 一度地势筑陂堰四十余所至今民食其利始至日列树表道及其去也树皆合抱】郭继曾【晋江人 万历中知沅州时值征播征皮两役继兴大军驻沅继曾擘画绰然】本朝周文晔【浙江人顺治进士六年令黔阳陈友龙叛执於洪江不屈死之】茹道通【顺天人顺治 中令黔阳时地初辟又值岁饥道通收拾凋残抚绥有方民皆安堵】萧来鸾【南昌人顺治中由拔贡 牧沅州时大师云集来鸾苦心蠲赈俾军民腾饱四境帖然】张扶翼【霍邱人康熙初由选贡令黔阳 邑境罗公山峒猺与武冈诸砦鬭兵不解扶翼请发镇兵压其巢遣谕以利害单骑深入猺感泣给以荒 田令佃作免其役大兵自滇凯旋派黔邑谷八千石草二十八万斤扶翼以其状陈於上官皆得请又为 木道陈招徕之义一去寄庄之害一寛五年尽垦之限又条议清丈之法凡城垣学校官廨多所完葺手 纂县志以备掌故】

宋向贞【麻阳人熙宁六年为峡州军衙头指挥使会蛮叛贞奋然曰大丈夫当捐躯报国垂名汗 青岂可碌碌人後耶乃身先士卒前驱力战被执胁降矢詈不屈遂遇害事闻赠内殿崇班诏立庙祀之 按贞为宋归明溪峒人後隶麻阳其峡州今黔阳县西江镇也】杨漱【黔阳人兄弟三人并称英勇屡 御苗寇民多赖焉邑人立庙祀之】明刘有年【字大有沅州人洪武中为本州训导擢御史激扬有声 出知太平府永乐中上仪礼逸经十有八篇官终交址按察佥事】蒋奎【沅州人洪武进士官刑给性 刚介在谏垣雅着直声屡上封事切中时弊当时惮之】周拱元【沅州人少读兵书建文中应募入京 试骑射答策授锦衣所镇抚军前差遣占侯辄中主将令引步兵防饷舟靖难後不屈死之】胡暕【沅 州人宣德间以贡入南监选书告勅授安庆府通判摄府事奏豁忠臣余□元孙先戎籍】田子义【麻 阳人有浦口人宿其家遗金席下子义物色归之谢以半固辞】龚潮【沅州卫人正德七年讨镇筸叛 苗潮効力军前无所挠避人多义之】李仲谦【麻阳人正德间苗叛仲谦奉檄倡义从征扞御有功事 上当道给以冠带】侯以宁【沅州卫人事母至孝母患气疾痛欲絶以宁日夜祷吁愿减已算益母夀 仍刲股为莫疾忽愈後葬母天雨连旬泣祷竟霁人以为至孝所感】杨启贵【麻阳人正德中苗掠其 里启贵守母丧苗欲斫其柩抱棺跪泣以身卫之苗感其孝释之且遗以布有诬以通苗者将按其事邑 诸生以孝状白寃始雪奬异之】田丰【麻阳人嘉靖中令广西天河县擒右江劫蛮却那地州□金迁 建县治寻调南北亷介冇声子庭谕庭议俱登仕籍】马元吉【字可修沅州人涉猎经史沈潜理学为 湛若水高第弟子初官国子监助敎迁徵府长史归隐明山即无水南辟书院祀薛瑄学者称明山先生 没祀於乡】杨茂【字本隆沅州人官沅州卫指挥佥事屡立军功擢湖广都指挥使天顺五年朝廷亷 其才勅授参将协总兵镇守淮安成化元年晋前府都督佥事充总兵官挂漕运印六年加都督同知赐 玉带茂督漕有方亷能茂着年七十一致仕归卒赐祭葬】侯位【字世卿沅州人正德进士令无锡判 断如神邑当水陆冲位性刚毅有不畏强御声行取兵部主事转员外郎谏武宗微行廷杖直声大震後 擢操江巡抚奏浮粮清海防累官兵部左侍郎】危岳【字继仲黔阳人嘉靖进士以春秋启迪後学任 吉安府推官亷慎律身明允断狱属邑安福田粮数为豪强所欺匿命往覆丈量尽袪隐弊时方行取以 疾卒於官士民哀之立祠以祭】满朝荐【字震东麻阳人万历进士令咸宁税监梁永纵其下劫诸生 藁朝荐捕治之後永遣人蛊巡按余懋衡朝荐捕获其人永益怒诬劾朝荐劫上供物杀人诏狱长繋後 用叶向高请释归】邱式耔【黔阳人为诸生鼎革後镇帅械送武昌幽拘数年死於市 本朝乾隆四 十一年 予入忠义祠】单之宾【沅州人官剑州学正崇祯时流寇陷城从容就死赠国子监学録 本朝乾隆四十一年赐諡节愍】 本朝龙霖【沅州人顺治初流寇未靖负二亲逃岩谷间犹日求甘旨奉养亲没居庐枕块】刘星【沅 州人为人佣作积赀以葬父负母避寇山中越险坠崖母子并全雍正七年 旌】危阶【黔阳人为诸生顺治初余寇溃入黔沅间阶掖母走避会同山中负米百里外遇虎默祷虎竟去持米归母赖以生雍 正六年 旌表】张世正【沅州人性纯孝父病祷於神遂愈着家范十四条敎谕族人每授生徒训以 先器识而後文艺乡里不能婚葬者助之邑有通衢阻河造舟以济雍正九年旌】田仁德【沅州人雍 正十三年贵州苗叛仁德以把总随征着摧陷功砦章诸处险厄苗据以敌官军仁德奋勇深入不顾矢 石援军不继力竭死事阙】

宋李明【黔阳人本籍河南祥符来家於安江高宗时官广勇卫指挥使金兵南下从宣抚使杨存 中遏之外援不继力战死焉事开诏以其子守中为武校尉】明方以智【侗城人崇祯进士授检讨避 乱至沅州结茅兰地山中有离草蘧庵集兰溪晓月吟】


本朝田易顺【大兴人雍正五年任永顺同知时值改土飞檄旁午易顺因地方情形条议各事宜後建 置多本其议】王钦命【临汾人雍正七年知保靖县地方改流创建俱有条理时辟六里红苖暇即纂 成县志】

宋彭儒猛【先世吉水人後徙上溪州五世祖瑊梁开平中为溪州刺史遂世官其地太宗时知溪 州彭允林归顺诏为溪州刺史真宗时儒猛为下溪州刺史辰州诸蛮来攻击走之擒酋首以献诏赐锦 袍银带儒猛自陈母老愿被恩典诏特加邑封子仕汉入朝为殿直逃归诱羣蛮为乱儒猛遣别子仕端 等杀之朝廷嘉其忠降诏奬谕时儒猛为检校尚书右仆射特迁左仆射又以仕端为检校国子祭酒知 溶州】明彭世麒【儒猛十四世孙宏治间为永顺宣慰使征贵州苗及未鲁贼有功进阶昭勇将军赐 麒麟服郴州民颂其征贼时号令严明】彭世麟【永顺土舍正德间流寇蓝廷瑞倡乱两川结婚於世 麟以为援世麟伪许之因与约期既而廷瑞与贼首鄢本怒及王金珠等二十八人皆来会世麟伏兵擒 之余贼溃渡河官兵遂殱之】彭荩臣【保靖土司嘉靖中为宣慰使调赴苏松征倭战於石塘湾败之 贼北走平望荩臣率兵尾之於王江泾又大破之斩获二千级赐三品服令统兵益击贼进昭毅将军加 右参政】彭翅【保靖土舍嘉靖中调征倭至新塲?伏中死之事闻赠一官】田菑【永顺土官嘉靖 中调征倭争入贼巢为所围死之】田丰【永顺土官亦死於征倭】彭象周【保靖宣慰彭象乾之弟 万历末调援辽与侄绲天佑率亲兵战于浑河一门皆死之天启二年赠都司佥书】 本朝田宇【永顺人家贫母石氏素患心病每发辄欲自戕宇护之甚谨一日母病负痛投水宇趋入水 援之石氏近岸衆救得苏宇竟溺死】魏国仕【永顺人性孝友葬父於太平山汲水甚远国仕号泣拜 祷路旁枯井忽涌水出观者如堵同知田易顺名曰孝感泉】朱定国【保靖人幼失怙能孝养其母及 母殁食粥尽哀】刘景汉【保靖人幼孤两兄继卒景汉抚其兄子五人如已出】王佐【保靖人敦睦 宗族好施予乡里宿负贫无以偿者悉还其劵】

晋陈頵【陈国人元帝朝拜天门太守殊俗安之选腹心之吏为荆州参军若有调发动静驰白故 恒得宿办陶侃以为能表梁州刺史】应詹【汝南南顿人为南平太守王澄为荆州假詹南平天门武 陵三郡军事天门武陵谿蛮并反詹讨降之时政令不一诸蛮怨望并谋背叛詹召蛮酋破铜劵与盟由 是怀詹数郡无虞】夏侯承【谯国谯人迁南平太守大兴末王敦举兵内向承露檄远近列敦罪状】 南北朝宋王镇恶【北海剧人武帝时为临澧令或荐之武帝召与语异焉谓诸佐曰镇恶王猛孙所谓 将门有将即以署前部职曹】檀道济【高平人义熙中为天门太守蜀谯纵使桓谧会秦将苟林寇枝 江荆州刺史刘道规会兵攻讨道济先进大破之】王敬宏【琅邪临沂人为天门太守妻弟荆州刺史 桓元遣信要令过已敬宏至巴陵谓人曰灵宝正当欲见其姊我不能为桓氏赘婿乃遣别船送妻往弥 年不迎山郡无事恣其游适意甚好之後为南平太守去官居作唐县界屡召不起】梁胡僧佑【南阳 冠军人大通中除南天门郡太守有善政】樊文皎【太清中为天门太守侯景之乱率鋭卒五千勤王 遇景伏兵战死】周郭彦【太原阳曲人闵帝时澧州刺史蛮左生梗不营农业彦劝以耕稼人皆务本 先是澧州粮储乏少每令荆州递送自彦莅职仓庾充实无复转输之劳】唐李元则【高祖第十子武 德中封彭王贞观中为澧州刺史持节励行有善政】崔瓘【大历中澧州刺史不为烦苛人便安之流 亡还归居二年增户数万诏特进五阶以宠异政】张署【河间人元和中澧州刺史民税出杂产物与 钱尚书有经数观察使牒徵民钱倍经署执法不从竟以代罢】杜悰【京兆万年人尚岐阳公主为澧 州刺史公主偕行从者不过二十婢乘驴不食肉州县供具谢不受】李绚【僖宗时澧州刺史黄巢? 州绚死之判官黄甫镇诣贼与之俱死】宋陈恕【南昌人太平兴国中通判澧州澧自唐季为节镇兼 领吏多缘簿书乾没为奸恕尽摘发其弊郡中称为强明以吏干闻】刘仁霸【大中祥符中知澧州属 蛮人侵县境地四百余里仁霸与荆湖北路转运使陈世卿合门只候吏史方同领兵讨之遂还所侵地 标正经界令纳所掠汉口千余复置澧州武口等砦以控制之自是平定】郭逵【洛阳人仁宗时湖北 溪蛮彭仕羲叛逵为钤辖兼知澧州得蛮亲信为乡导尽平诸隘破其所居桃花洲仕羲弃城走衆悉 降】史方【开封人为潭澧鼎沿边巡检会澧州民欣下溪州蛮侵其土地遣乘驿往视自竹疎驿至申 文崖复地四百余里得所掠五百余人又置澧州武口杨泉索溪四砦以扼贼冲】黄琮【建炎时知澧 州锺相?城琮与县丞叶畲及其属十余人皆死事闻赠恤】刘愚【衢州龙游人建炎初知安乡县县 逋赋万计愚核实数寛限期民不见吏而赋自足会岁歉出常平米赈贷县佐持不可愚曰有罪不以相 累出缗钱数千万召商籴他郡而收元直米价顿平犹积廪数千石以备饥旱县有范仲淹读书地愚为绘像立祠兴学校士竞知劝】韩训【绍兴中澧州推官上书排和议知州李绍祖得其副本上之秦桧 谪秦州】徐如晦【丰城人孝宗时慈利县主簿辨寃狱大旱致雨】张忠恕【广汉绵竹人宁宗时知 澧州拨烦剸剧州境大治】杨大异【醴陵人理宗时知石门县有惠政去官之日老弱攀号留之大异 易服潜去】刘梦骥【安福人知澧州殁於王事】元张雄飞【临沂人至元间为澧州安抚使时州初 下民怀反侧雄飞至布宣德教以抚绥之民遂安有巨商二人犯匿税及殴人事僚佐欲寛其罪雄飞? 之益急或曰此细事何执之坚雄飞曰吾非治匿税殴人者欲改宋弊政惩异法者耳细民以乏食羣聚 发富家仓廪所司欲依盗论雄飞寛其狱全活者百余人】明杜述【广德人永乐中知慈利县处巳廉 介赋役均平尝入蛮溪采官木蛮獠争来奉迎一境宁谧】翟亨【正统中九溪卫指挥佥事以征麓川 功累迁指挥使後复征麓川偕其弟战死事闻遣官谕祭】季恒【六合人成化中知安乡县民不谙纺 织恒教之树桑麻木绵月课其功岁旱救荒有功多所全活】张瑄【睢阳人成化中知安乡县境多虎 瑄祷於城隍神曰令不职神宜殛之百姓何罪两日遂获三虎余皆屏迹】彭伦【成化中永定卫指挥 使以破两广贼及讨茅坪铜鼓诸苖功充参将筑荡洞堡殊砂坪杨开口羊儿四堡苖不敢犯有妖贼诈 称韩林儿後号召数万人伦讨擒之又平天柱等苖累功晋都督】熊一定【丰城人宏治中知澧州政 尚严厉新州旧有牧地藩府欲专其利一定婉词启闻卒弛其禁九溪蛮怙险扰民一定承檄按问卒伏 其辜在任七年积谷累数万斛饥民赖以济】麦成【顺德人正德中安乡县典史嘉靖初流寇掠鼎江 口成父子集民兵往御比战马踬贼丛槊刺之犹徒步手刃数人父子俱遇害】谢正蒙【惠来人万历 中知安乡县始至若不慧久之尽得吏胥奸状逮治如法由是奸猾大恐邑苦水灾捐赈有法所全活甚 衆】 本朝汤调鼎【清河人顺治初知澧州流寇袁刘等据境劫掠调鼎偕参将唐洪协心力设方畧追剿克 复拊循荒残建延光书院以养士人文遂盛】许湄【嘉善人康熙中知石门县县版籍素淆湄履亩清 丈均徭赋豪民不得匿税而贫者不困劝课农桑田畴日辟仓廪充牣饥岁悉平粜以活民捐俸改建县 学辑县志在任十四年民戴之如慈父巡抚陈璸户部尚书赵申乔先後荐之徵至京师未至道卒】马 世骥【临清人康熙中知慈利县加意学校改建文庙造就诸生邑有鬼见愁隂溪等滩险恶设法尽平 之】

晋车武子【南平人父育为郡主簿太守王胡之见武子於童幼谓其父曰此儿当大兴卿门武子 勤学不倦家贫不常得油夏月则练囊盛数十萤以照读书及长以博学知名於世时每有盛坐皆云无 车公不乐寜康初为中书侍郎关内侯太元中领国子博士议郊庙明堂之礼进爵临湘侯终吏部尚 书】周该【天门人以义勇称叔父级为宜都内史亦忠义士也闻谯王氶立义而书檄不至遣该见氶 口陈至诚反命为王敦将魏又所执拷之至死竟不言其故级免於难】唐李羣玉【字文山澧州人文 采藻丽长於诗赋不乐仕进裴休爱其才观察湖南厚延致之及为相以诗论荐授校书郎所着书三卷 又後集五卷】段宏古【安乡人刚削寡合不事产业人或交之度非义辄去以故五十不能得禄後卒 於桂之逆旅归葬黄山柳宗元祭以文】宋苏庠【澧州人工诗少为苏轼所赏由是名益重其後秦桧 欲见之庠曰吾老矣不负贩卖云壑卒年八十余号後湖居士有文集行世】吴禄午【澧州人咸淳进 士主鄂州咸寜簿宋亡殉节死】田希吕【字志舒慈利人宋元之际守节不仕居天门山创书院以讲 学诱掖後进当路以为书院山长】元熊义山【安乡人至正中累官至万户倪文俊兵至执县令义山 筑城小黄山保障其上一县获安越二年文俊袭执之逼使降义山骂不絶口文俊怒剖其腹死】邓均 忠【字天衢石门人至正十二年峝长向思永作乱寇劫乡邑均忠纠合乡丁拒守乡土赖以寜谧十四 年思永大肆猖獗均忠复帅所部剿平之元以为八番顺元等处宣慰司世袭谥忠节】杨輈【字梓夫 慈利人居弥勒山通经史工诗登进士总管阿尔斯兰哈雅最尊礼之明初隐居建聚奎书院讲学其中 阿尔斯兰哈雅旧作阿思兰海牙今改正】明周阶【字伯升安乡人通春秋博洽子史明永乐初以经 明行修徵因母老不就卜居於永寜村扁其堂曰邻德所着有井蛙遗响集】罗鎡【字景昂安乡人正 统举人授歙县教谕捐俸建学修书院侍郎王伟称其气节刚正迁保定府教授】张浩【澧州人景泰 进士任工科给事中澧旧有运京白粮民苦之浩为奏免】邰茂质【慈利人事亲至孝母性惧雷每闻 雷以身翼之母殁每雷必张盖於墓上雷止乃归】李如圭【字国宝澧州人宏治进士知建昌县以计 殱华寜剧盗累迁御史按江西激扬有声历延绥巡抚时有边警如圭防杜周悉入为大理乡寻致仕起 工部侍郎管理河道晋户部尚书】周叙【字子厚九溪卫人生有异质猿臂善射正德进士官大理寺 评事以谏止南巡廷杖谪永嘉丞起韶州知府历官工部尚书督理沙河工有政绩】龚天申【字子德 澧州人嘉靖举人潜心理学历严兖二州同知有声在兖时开永济新河以便漕运又筑汶上城及大行 堤二百余里】高鹏【澧州人幼聘周氏女病痈周氏请辞婚鹏不可举正德进士知南通州廉慎有为 寻调霸州以禁权璫横歛诬逮狱谪宁州同知旋迁杭州通判】戴君恩【字紫宸澧州人万历进士历 工部主事督修永陵有功奢酋之变监军讨平之历官都御史巡抚山西计擒贼王纲等三百余人】杨 锡【字君宠安乡人万历间以贡生授泰州同知是时天水鑛贼猖獗锡擒苗有功得首荐寻乞归夀百 岁】龚之安【字伯恭天申子万历举人知德阳县崇祯九年张献忠寇蜀婴城死守城破骂贼不屈遇 害赠尚宝丞 本朝乾隆四十一年】 【赐諡节愍】朱紫【字素先永定卫人世职百户崇祯末闯贼破澧紫督乡兵拒之力屈见执骂不絶 口 被磔死 本朝乾隆四十一年赐諡节愍】 本朝易尚阳【澧州人以举人知河西县县有田?为湖输赋如故尚阳请於大吏获 奏免】卓建斌 【慈利人隶督标下与同邑万奇福讨吴逆有功建斌陞右军都督奇福副将】

宋范仲淹【苏州人幼孤从其母归朱氏朱宰安乡仲淹从焉因读书於县城之南】陈佑【仙井 人论章惇蔡京蔡卞郝随邓洵武忤旨编管澧州】


汉许荆【会稽阳羡人和帝时迁 桂阳太守郡滨南州风俗脆薄不识学义荆为设丧纪婚姻制度使知礼禁尝行春到耒阳县有蒋均者 兄弟争财互讼荆叹曰我荷国重任而教化不行乃顾使吏上陈状乞诣廷尉均兄弟感悔求各受罪在 事十二年父老称歌以病自上徵拜谏议大夫卒於官桂阳人为立庙树碑】栾巴【魏郡内黄人顺帝 时桂阳太守以郡处南垂不娴典训为吏人定婚姻丧纪之礼兴立学校以奨进之虽干吏卑末皆课令 习读程试殿最随能升授政事明察视事七年以病乞骸骨荆州刺史李固荐巴治迹徵拜议郎】周憬 【下邳人桂阳太守郡与南】 【海接壤自瀑亭至曲江台水极险恶啇旅患之憬开陆泷合溱水水势杀缓往来便之人为立祠建 碑】南北朝齐王珍国【沛郡相人永明初桂阳内史讨捕盗贼境南肃清罢任还都路经江州刺史柳 世隆临渚饯别见珍国还装轻素叹曰此真良二千石也】唐李吉甫【赵人德宗时由忠州刺史改郴 州诛破奸盗窟穴吏称流闻】宋李初平【知郴州时周惇颐为桂阳令初平贤之语之曰吾欲读书何 如惇颐曰公老无及矣请为公言之二年果有得】周惇颐【道州营道人为桂阳令治绩允着熙寜初 知柳州】唐恪【钱唐人徽宗时调郴县尉民有被害而尸不获吏执其邻人抑使自诬令以为信恪争 之令曰否则将为君累恪曰吾为尉而盗不能捕更俾无辜死乎躬出访求夕若有告者旦而得尸遂获 盗】赵不羣【太宗六世孙高宗在越时判郴州时羣盗出没湖湘间不羣严备御盗不能犯】薛彦博 【乾道四年知郴州事州故有学迫于城隅彦博择得废寺高明爽垲徙而新之郡士咸鼓舞向学张栻 为之记】吴镒【临川人淳熙十二年知宜章县解除烦苛同民好恶为条教以谕民又建学宫筑城垣 陆九渊为之记绍熙中擢知郴州】丁燫【清江人绍定间知永兴县持身亷慎创县治建絜矩复初二 堂後人祠祀之】王橚【景定中知郴州时朝廷议开银场于州之葛藤坪奸民射利者羣聚煽乱橚上 疏力陈利害议遂寝】元王都中【福寜人武宗时为郴州路总管郴居楚上流谿洞猺獠往来民间惮 其强猾莫敢与之贸易都中煦之以恩慑之以威乃皆悦服郴民染蛮俗喜闘争都中乃大治学舍延宿儒教学其中以义理开晓之俗为之变邻州茶陵富民覃乙死无子惟一妾及其赘婿妾诬婿拜尸成婿 藏隐玉杯夜明珠株连八百余人宣抚委都中穷治悉得其情而治其罪州长吏而下计赃至一万五千 余缗人以为神】明杜坚【洪武初知兴寜县时当草创城市荒芜坚至无辑离叛削除草莱官?以次 建立数年百废具举民安物阜】戴用【洪武中知兴寜县政尚体要岁大旱率僚属祷于仰竈龙潭石 燕飞集冠上俄而大雨境内沾洽年谷遂登】吴志盛【永乐中知兴寜县境多虎害志盛诚心告神虎 遂遁去】吕棠【济寜人宣德中知郴州政声着闻】凌乐【化州人宣德中知桂阳县善于造士诸生 读书至夜分尝微行访之见笃志者辄加奨劝或擕茗粥供之学宫基狭割俸买地扩而广之】林廷赞 【象山人天顺中知永兴县练达吏事刚正不惮权势以询访物害为急曰除害所以安民也】程琼 【永丰人正德中知兴宁县时猺寇大作琼悉心扞御七昼夜寇遁去琼改筑旧城高厚倍之又虑城中 无水不可守开渠引水入城民甚赖焉】邓旻【靖州人为郴桂守备有勇名後家居正德间贼寇桂阳 廵抚檄旻讨贼是时衆甚盛旻力战于双鱼岭至太平援兵不至见执不屈骂贼死】周佩【庐阳人正 德中知永兴县创筑城垣身任劳瘁】顾斌【华亭人正德中知德宁县专务德化不尚敲扑】赵恂 【马平人嘉靖间知州为政寛平二年 乞休民拜泣车下者以万计几不得行】徐兆先【番禺人嘉 靖间知桂阳县常开山泷水道以杀其险辨广砂之妄禁止采治】刘应魁【曲江人隆庆间知兴寜县 时洞猺弗率议欲剿之应魁建议招抚活千余人】李教【吉水人万历中知宜章县莅任七载清慎如 一发仓赈饥修学课士创三星桥亭治龙村山路之险者具棺瘗遗殍去任四十余年士民追思其德与 後令朝邑薛蓁沭阳郑希程南海梁必登太原刘珍铜仁杨燫东莞罗宏谕并祀号七贤祠】谢指挥 【志佚其名崇祯四年分守桂阳粤贼锺林秀?城被执抗不屈膝贼剜其膝支解之】杨本厚【鹤庆 人崇祯中知宜章县临盐矿贼作乱四省会剿之师云集宜章本厚供资粮饬守御贼三犯宜章击却 之】母崇正【四川人崇祯间知桂东县十六年张献忠?衡彬遣贼狥桂东衆皆窜走崇正曰吾为朝 廷守土敢爱死乎贼至执之不屈死焉】 本朝汪震元【歙县人顺治初知桂东县时新被苗寇居民无百家震元捐资葺茅屋招徕逃户贫不能 耕者给牛种躬携酒肉履亩饷劳之由是流移渐集荒亩尽垦民得苏息】

晋谷俭【桂阳人少有志行寒苦自立博涉经史湘州刺史甘卓备礼举为秀才俭辞不获命州厚 礼遣之诸州秀才闻当考试皆惮不行惟俭一人到台遂不复策试俭耻其州少士乃表求试以高第除 中郎於时南土凋荒经籍道息俭不能远求师友惟在家研精虽所得实深未有名誉又耻衒耀取逹遂 归终身不仕】唐孟琯【郴州人元和五年试洪钟待撞赋举进士第为韩愈所器重尝送以序称其年 甚少礼甚?於文无所不能琯所着有岭南异物志】刘瞻【字几之其先出彭城後徙桂阳举进士博 学宏词皆中徐商辟署盐铁府累迁太常博士咸通十一年以中书侍郎同中书门下平章事同昌公主 薨懿宗捕太医韩宗绍等送诏狱逮系宗族数百人胆上疏固争罢为荆南节度使路岩韦保衡从为恶 言贬驩州司户参军天下谓赡鲠正特为谗挤举以为寃僖宗立复以中书侍郎平章事瞻为人亷约所 得俸以余济亲旧之窭贫者家不留储无第舍四方献馈不及门行已终始完洁弟助字元德性仁孝幼 时与诸兄游至饮食取最下者及长能文辞喜黄老言年二十卒】宋曹靖【字中立郴县人内行孝友 当官所至有政绩嘉佑中为益阳令邑多虎所在设机穽靖至命尽去之引为己罪踰月虎遂遁去先时 仕家与吏揽纳为奸民输粟者多倍征靖令民以数自纳有旧令客死其子贫甚为人佣书靖与赀令纳 妇後病死又歛之民间有家产而无子者濒死以二女属其弟令抚嫁之後弟悉背其言靖闻之杖其弟 而婿其二女】朱辂【字国器桂阳人绍圣二年授湘隂尉诏开监皷铸使者欲改岳麓书院为之辂抗 言乡校不可毁使者困之辂不为惧迁长垣宰羣盗屏迹未几判邵州统制长倩杀江华叛蛮降者百余 人以首级分卖将士又举人唐贡引叛蛮至戮锦田一千三百余家民因蛮叛羣起为盗两狱株连千人 潭帅檄辂往推治鞠留三十八人余悉保释擢知柳州有甘露降于州廨松下踰月地犹润人以为善政 所感改知邵州有私酤家率同恶人击尉伤足鞠勘狱具而遇赦辂曰承平日久顽民强横不可长复收 系以闻诏令刺配河北既得代以母老不仕母劝勉之出不得己乞近家便养授桂阳监使之任十月即 致仕归】黄观象【兴宁人居父丧未尝见齿啓窆封树皆亲为之墓侧有芝草生人以为孝感所致服 阕犹庐墓郡守上其事赐粟帛蠲徭役以旌之】雷应春【字春伯郴县人嘉定进士分教岳阳除监行 在都进奏院轮对称旨擢监察御史疏忤时相罢归筑亭北湖上曰鸥盟隐居九年除知临江军至郡以 临江不可筑城欲成新淦缓急可以当吉袁之冲当道难之後临江卒为敌破人服其先见有诗集传于 世】元彭若舟【字汝涉永兴人至正间贼四起攻县官吏弃邱遁归都帅以若舟摄县事若舟度县南 山险曰飞鵞砦四面甃石筑室其中令民避宼者入居之又於金陵乡王相山下筑石堰障水灌田万余 顷号相公堰至今利之】明邝子辅【字雄德宜章人以荐举为本学及长泰训导清慎有学谙知政体 荐擢安福知县不就改句容教谕子埜为陕西副使尝寄子辅红罽一子辅贻书责曰汝司刑当洗寃泽 物以无忝厥职何从得此罽乃以汚我耶】黄茂性【桂东人刚直有真才洪武中为应天武尹疏剔沈 滞应接如流时称神明】欧必永【桂阳人由岁贡官吏部主事永乐间告归适寇?桂阳骂贼不屈 死】邝埜【字孟质子辅子永乐进士授御史成祖在北京或奏南京钞法为豪民沮坏遣埜兼视衆谓 将起大狱埜执一二市豪归奏事遂已营造北京役夫钜万多病疫埜稽省存恤全活甚衆时有言秦民 聚衆谋不轨者擢埜陕西按察副使敕以更宜调兵剿捕埜白其诬诏诛妄言者正统中累迁兵部尚书 额森入宼王振主亲征埜力谏不聼车驾次宣府埜请急驱入关严兵为殿不报师覆于土木埜死之诏 赠少保成化初諡忠肃 额森旧作也先令改正】王庭桂【郴州人景泰中任江西贑州府同知时流 贼掠境庭桂率民御战死赠布政使右参议】朱英【字时杰桂阳人正统进士授御史景泰间议易储 英泣陈不可弗聼总督两广兼廵抚英首荐陈献章膺辟召时将臣多张贼势以邀功黩武英加意抚緌 购首恶诛之全活者万计招抚诸山猺獞归化复业增户口二十余万加右都御史再平田州黄明之叛 戢安交址令修职贡还朝掌都察院事加太子少保卒官赠太子太保正德中追諡?简】李端【字宗 正兴宁人天顺进士知固安县筑甄家口除水患流亡复业者七百余户擢知滦州政治益进民为謡曰 大户怡小户喜再过一二年家家有余米累迁知杭州府所至有异绩】曾监【字克明桂阳人天顺进 士授刑部主事通州民十余辈坐刼盗监辨其诬宏治初累迁工部尚书内府供奉请改造龙毯素毯一 百有奇针工局乞收幼匠千人监皆力谏又请罢上元烟火以水旱乞停龙虎山上清宫诸营缮并从之 正德初请罢苏杭诸府织造与吏部尚书韩文疏请诛刘瑾时有诏拓皇亲夏儒第赐镇守凤阳中官黄 凖旗牌监皆引义力争卒官赠太子太保】邓庠【字宗周宜章人成化进士授行人屡使诸藩馈遗一 无所受擢御史廵按陕西録囚多所平反贵州苖贼为患命庠往勘庠至廉得苖人争地讐杀状单骑诣贼巢谕以祸福降之廵抚河南疏纠镇守太监廖堂兄弟不法事上即逮捕朝野快焉仕终南京户部尚 书】曾?【字文载永兴人成化进士授刑部主事平阳府有讼田者久不决苏州卫有被诬坐杀人罪 者系狱十年命?往讯皆得其情知绍兴府政尚寛简】李邦宪【字希甫端子弱冠领乡荐第一上春 官不第叹曰科第可以荣身不可以治心遂弃举子业专意性命之学奉母以孝闻待异母弟无间言着 五行日补奚囊杂韵诸书】崔岩【字民瞻郴州人成化进士性鲠介由户部主事累迁江西河南左右 布政练达勤慎卓有清操廵抚大同奬率士卒奏捷者再晋工部侍郎正德中羣璫败事国用奢泰不经 岩抗疏力争卒以此忤权幸两繋诏狱刘瑾败乃得释】曾全【字复初?子成化进士授户部主事时 彗星为变全抗疏陈时政四事且言都御史屠滽不法遂以他事系狱被放居家二十余年着有寻乐 稿】高应先【字世德宜章人成化进士授行人奉使朝鲜馈遗一无所受擢御史廵抚大同多所建白 会刘瑾擅柄以病告归瑾败累诏起复官至四川参政】喻江【郴州人官百户正德间峒寇为乱江营 宜章之章桥遇贼死之】何孟春【字子元郴州人少頴异称奇童宏治进士历官兵部郎中常使山西 清马政还上五事并劾抚臣不职朝廷韪之累擢太仆少卿究极马政利害兵部着为例武宗朝尝欲取 马价他用孟春力言不可竟止廵抚云南诸蛮?险为叛有妖蟒能为雾孟春为文祭之蟒遂飞去因进 兵克捷奏设永昌府嘉靖初为礼部侍郎世宗因张璁言更议大礼尊兴用王为皇考孟春前後三上疏 力争又偕百官伏関号泣上怒夺俸调南京工部遂引疾归孟春博归经史临事敢言隆庆初赠礼部尚 书諡文简】欧阳春【郴州人幼孤事母孝母病躬汤药达旦弗寐以岁贡任全州训导荐转鲁府伴读 春性忠厚不彰人过尝有盗窃其家春见之却立不进亦终不发其事】范辂【字以载桂阳人正德进 士授行人擢御史清理江西军伍因言宸濠并镇守太监毕真过恶被逮下诏狱谪龙州宣抚司经历宸 濠败起历福建按察布政二使并有惠政】范永銮【字汝和桂阳人正德进士督福建学政又改陕西 兵备副使历四川右布政司所至有声致仕归念桂阳僻邑书籍罕至购春秋诸传两汉书朱子大全大 事记等书二十种贮学以备诸生观覧】崔士英【字公卓岩子以父廕让季弟士廉後以岁贡任龙泉 教谕陶铸多士贫者多损俸济之】李显桂【郴州人嘉靖四十二年贼入其家执父及继母去显桂率 弟追贼擒一人斩二人余惊散父母得还而显桂竟遇害有司旌其门曰孝勇】李之经【永兴人由贡 生为应城教谕崇祯末值张献忠乱衆议避去之经曰吾职在师儒义不可去因率民同守城破死焉子 应泰以身殉父忠孝萃一门云】袁从谔【郴州人崇祯举人官中书舍人明亡自焚死妻陈氏亦守节 终身】 本朝胡懋敬【宜章人笃行好学康熙中以贡生知镇原县操守廉介干请不行卒官士民德之为留葬 焉】邓存忠【郴州人父患足疾存忠年方十二远往粤东求医治之得愈又母病痢诚祷北斗求以身 代夜母梦子负而归疾遂瘥母目失明存忠又日祷苏仙观观前枯橘忽发枝叶取叶并汲橘井水煎洗 三日复明人以为孝感雍正十一年 旌表】

宋秦观【字少游杨州高邮人绍圣中为羣小所嫉以谒告写佛书为罪削秩徙郴州】陈瓘【字 莹中南剑州沙县人崇寜中以直言窜郴州】陈师锡【字伯修建州建阳人徽宗时坐党论削官置郴 州】张根【字知常饶州德兴人徽宗时权幸言根诋常平法以为绍述之政贬濠州团练副使安置郴 州】曹辅【字载德南剑州人政和中徽宗数微行辅以秘书省正字上书切谏编管郴州处郴六年王 黼当国不得移辅怡然不介意】折彦质【云中人绍兴中累官佥书枢密院事初赵鼎为相屡荐彦质 後秦□专政以彦质为鼎所引谪郴州安置彦质居郴自号葆真居士】


宋周士隆【元佑元年知诚州抚纳溪峒一千三百余户诏赐银印】黄棨【昭武人开禧九年以 朝奉郎知靖州论事有风节为政知先务尝建作新书院以讲学】朱希贤【景定中知永平县有惠 政】张起岩【德佑中通判靖州元兵下荆湖起岩保飞山铃辖刘用调兵入靖州知州康玉刼之起岩 入杀玉复靖州】朴成【熙寜中以潭州长史为徽诚州教授化导顽梗文治以隆後萧燧继之教泽为 後人所称】元陈敬【大德中为绥宁县主簿开枫门山路以达武冈州至今便之】明蒋资【江西人 洪武中知会同县时当草创资次第兴举民不劳苦】苏忞【怀集人正统中知靖州岁饥赈贷民赖以 全活景泰初苖乱忞率民力战死之】蒋琪【上饶人景泰八年知靖州百废具举民苖顺服赐诰旌 异】高端【天顺中靖州参将时平水峒等处苖乱端同都指挥吉世英领兵生擒贼首杨昌富等】周 监【会稽人成化中知通道县举乡饮立社学课农桑邑人化之】吴震【华亭人成化中知靖州时苖 贼猖獗奉命征剿劳瘁集事及班师病卒民咸哀之】詹信【玉山人宏治间绥寜县丞兴举学校设祭 器以祀先师聘名儒以教士子苖尝不靖信抚剿有方民德之】曾显【太和人宏治中知靖州供常供 减冗费去斛面起班钱亷勤恭谨善於其职】曹鹏【正德中靖州卫指挥调御流贼於德安力战死 之】张炫【泾阳人嘉靖中知绥寜县为政以寛简为本建明伦堂以教士又以山县简僻请裁县丞诏 从其议】邓子龙【丰城人嘉靖中为黎靖参将五开卫卒胡若卢等火建司行署挞逐守备及黎平府 靖州铜鼓龙里诸苖响应为乱子龙大启东门以致贼而潜兵入北门贼遂灭】崔汝成【安庆卫指挥 嘉靖中任靖州参将临口洞苖作梗汝成挺身入贼巢遂遵令受欵】蓝淦【闽县人嘉靖中知靖州刚 介有为尝编恶人实迹以警?顽时有大木之役财力不烦而事自举】王畲【安福人嘉靖中会同知 县轻徭赋平狱讼锄豪强救疾苦百姓皆畏而爱之】聂惟贤【万历中会同知县多方抚字亷洁爱民 中请丁随粮派士民感悦】 本朝林尔张【惠来人顺治时知靖州滇寇攻城守御两月城?不屈阖门殉节民立祠祀之】宋□ 【山东人顺治初以贡生为会同令陈有龙叛执□於靖州死之】阎璋【广寜人康熙中知靖州革重 耗创义学劝课农桑土寇吴旦先犯境璋身先?城寇遁去追击之】常光裕【辽东人康熙中知靖州 地当吴逆扰攘之後光裕招集流离多方抚字民不失业】

宋杨通宝【诚州猺酋太平兴国八年入贡命为诚州刺史】杨光富【诚州猺酋熙寜八年率其 族姓二十三州峒归附诏以光富为右班殿直】杨光僭【诚州猺酋熙寜中归附与其子曰俨请建学 舍求名士教子孙诏潭州长史朴成为徽诚等州教授官光僭为皇城使诚州刺史致仕官为建宅置飞 山一带道路巡检光僭未及拜官而卒遂以赠之録其子六人】明杨正恒【绥寜人洪武进士文学博 赡安贫乐志乡人皆范其行名其乡曰上里】陈?【靖州人任指挥同知阵殁妻刘氏以节闻成化中 旌】宋以方【字义乡靖州人宏治进士由南京户部主事累官知瑞州府时华林大盗甫平以方悉心 抚字宸濠逆谋甫萌以方捕得其党鞫之悉知其状遂筑城缮守练兵为备震濠有徵索悉峻距之新建 民喻象贤以不附濠坐死罪以方与之平反宸濠怒令镇守劾以方系狱宸濠反出以方脇之降以方叱 曰我惟有死耳械舟中斩以祭江宸濠平赠光禄卿?一子立祠祀之】石景舜【会同人事亲至孝自 幼至长爱慕不衰尝拾金道傍复还其主当事旌之】储至谋【靖州人万历中知湄潭县王伦叛率师 剿之战死】毛天富【会同人万历四十二年刘廷纪家失火仓皇手一箧授天富以为族人刘德也火 熄向德索弗获讼于官德将受栲天富闻之负箧入公庭曰是付我非德也启视之内贮黄白金扃封如 故令叹曰此真义士也赏之固辞不受】杨春芳【靖州人天启举人知太湖县崇祯末张献忠作乱率 民守城力屈赴水死其孙起凤亦殉焉 本朝乾隆四十一年 予諡节愍】曹仁傲【靖州胥役也 一日闻讲约至孝顺父母篇泣跪於地辞役躬耕养母四十年曲尽子道当事旌之】 本朝郑熙齐【靖州人九岁祖母为寇所执熙齐愿以身代贼义而释之父疾刲股疗之而愈】欧阳进 【会同人五世同居子姓百余人一堂和洽邑中推为义门】

宋程敦厚【高宗时为侍郎以言事忤秦桧谪居靖州立书院讲学於侍郎山】魏了翁【邛州蒲 江人嘉定十七年朱端常遂劾了翁诏降三官靖州居住了翁至靖湖湘江淅之士不远千里负书从学 乃着九经要义百卷义蕴精密先儒所未有】苏尚元【宛平人宋广东韶州府尹徙居会同邑人因其 征苖有功肖像祀焉】


汉唐羌【汝南人和帝时补临武长南海旧献龙眼荔枝驿马昼夜传送死者继路道经临武羌上 言曰上不以滋味为德下不以贡献为功帝从之章报即弃官还家】唐张署【河间人贞元中以监察 御史与韩愈同上封事言关中大旱侵执政谪临武令愈谪阳山至邑同憇於官山後复期宿境上临武 人思慕之以名其山】宋董枢【元氏人乾德中出为桂阳监使上书请伐广南诏益桂阳戍卒三千令 枢统之开宝二年又上方畧会刘银令内侍曾居实侵桂阳枢击退之】胡纯【南昌人淳佑间知临武 县雅尚文教五乡各建义塾义田布以条约在任九年境内以治】张运【贵溪人徽宗时调蓝山县丞 摄县事县与诸獠接壤因俗为治吏民安之临武寇与诸獠合大剽掠运亲率兵擒之绍兴中知桂阳监 五月而境内称治与部使者奏升监为军大修庠序之教祠汉以来守令有功德於桂阳者於学刻续顔 氏家训四时纂等书】李椿【永平人孝宗时除湖南运副请减桂阳军月俸钱二千缗捐民税折银之 直民刻石纪之】陈傅良【瑞安人孝宗朝差知桂阳首为教条戒其吏以徙善远罪谕其民以孝弟睦 婣人皆不严而化蠲民宿负岁时小旱预出钱籴於旁郡置数场以粜粜已复籴又聼民以薪易官米或 役於官食其力民无饥者光宗即位除提举湖南去郡老稚遮送啼泣载道】汪纲【黟县人淳熙中调 桂阳军平阳令县连溪洞苖蛮与居纲一遇之以恩信科罚之害既三十年纲下车首白诸台罢之桂阳 岁贡银二万九千余两而平阳当三分之二纲力请蠲损之岁饥旁邑有曹伍者聚衆恶入境强贷发廪 衆至千余挟界头牛桥二砦兵为援地盘居万山间前後令未尝一涉其境纲夜宿砦中呼砦官诰责不 能防守状皆惶恐伏地杖其首恶者八人发粟赈粜民赖以安】江休复【陈留人为桂阳监蓝山尉骑 骡之官每据鞍读书至迷失道家人求得之举书判拔萃改大理寺丞】李道【相州人迁保宁丞宣使 羣盗朱持等聚桂阳诏道移军衡州经理道遣高仲等击平之】赵汝澹【绍定三年蓝山县令常赋外 苛歛悉除修学宫端士习置学田百九十亩以赡生徒及代邑人肖像祀之】元刘耕孙【茶陵人至顺 中授桂阳路临县县尹建学校求民间俊秀教之设俎豆习礼让三年文化大兴邑有茶课岁不过五锭 後增至五十锭耕孙言於朝除其额】明吴渊【丹徒人景泰间知桂阳严禁健讼摘发奸欺赋役之籍 第为三等通融适均开凿十八滩以利行舟至今赖之】管淳【南陵人天顺中桂阳州同知先是峒寇 破桂阳公宇学校皆被毁淳到官即请复立州治於古郡治址创建?制】萧祓【毘陵人天顺间知蓝 山县时县初设祓筑城费役有经政平讼简】庄昶【浦江人成化中谪桂阳州判尽心民事有不便於 民辄白除之尝与士大夫讲学多有成就】路寛【正德中知临武县獞猺来寇会城工未竣寛刻期完 缮旬日告成募壮士江总等三百余人结营南岭下乘未阵大破之】韩嘉会【眉州人嘉靖中知桂阳 岁饥捐俸煮赈全活甚衆】郭宏德【万安人嘉靖间知临武有浮粮千石列其状请於朝得减额邑人 德之】蒋时行【全州人嘉靖中知桂阳时大桥猺贼蜂起州邑骚然当事议出兵讨之时行力主抚戢 遂躬诣贼巢谕以祸福猺皆束手聼命州境帖然】张恂【东莞人崇祯中桂阳州同知尝摄州事一日 毙奸蠧十余人士民称快临桂寇发恂领兵殱之因奏设嘉禾县於衡新田县於永遂以恂总摄两县事 恂悉心规画凡城垣县署学宫以次修举在官四载百务俱兴】陈佳士【贵州人崇祯中为桂阳守备 贼势日炽佳士浚城濠修器械募乡勇以为备贼设云梯等具极力攻击佳士焚其攻具相持二十余日 援兵至寇奔围解】徐开禧【崑山人崇祯闻知临武慈惠恤下与诸生课艺论文历任五载武人肖像 祀之】 本朝伍士琪【阿迷州人康熙中知桂阳州州素食广东盐担负踰岭盐价倍增士琪请於巡抚赵申乔 濬河由桂阳直达连州盐得水运价顿减商民利赖】

汉胡腾【字子升桂阳人桓帝巡狩南阳以腾为护驾从事公卿贵戚车乘万计徵求费役不可胜 极腾上言天子无外乘舆所幸即为京师臣请以荆州刺史比司隶校尉臣自同都官从事从之自是肃 然腾以此显名官至尚书】宋李誉【字遁道桂阳军人元丰进士知灵川县地多峒苖誉以德化之三 年民皆谢刀剑务农桑】陈敬叟【字炳然临武人博学工诗文咸淳进士授耒阳县学録德佑北狩遂 隐居不仕着巽溪集】陈章伯【字奎龙敬叟子德佑北狩遂弃诸生不治生计茅屋数椽釡盎亦无完 器临武令荐之师阃以司教玉林不赴】元陈楚舟【临武人由明经授臯州卫经历泰定间遣使於番 番主遗以金珠楚舟曰义不可辱吾主却之使还上嘉其廉赐号蓬雪】明陈绍平【蓝山人洪武举人 知睢州廉谨自饬均赋役赈饥民全活甚衆累官参政致仕归笥箧萧然惟图书数卷而已】邝彦誉 【字美中临武人英宗时以荐授四川布政使检校西番寇边彦誉转饷有功累陞浙江按察司佥事分 巡金衢时金华大饥郡民强发富家廪粟官不能禁彦誉赴部便宜出官粟赈之民遂安湖处二州盗起 彦誉皆讨平之陞广东按察使两粤獞猺倡叛劳师十年天顺中彦誉以计擒之岭表以平复修学辟地 为射圃集郡弟子如法较之文化大行後家居数年卒】陈经【字贯之临武人成化进士授内江知县 擢监察御史时中贵用事经数其罪上之不报中以他罪出知荣经县历知雅州东平寻陞陕西按察使 佥事卒於官先是河决张秋屡议修筑随筑随溃当事多遭谴责经治之二年告成遂有是命】邝世彦 【临武人以贡授楚雄通判时武定贼叛命将讨之世彦多所赞画捷闻迁本府同知建改土设流之议 署寻甸擒贼首徙郡治於师山麓有虎噬 祷之明日虎毙宪副张天复为立异政碑】刘尧诲【字君 纳临武人嘉靖进士历官给事中时东南倭寇肆横浙江统制胡宗宪师久无功尧诲上疏论其失策迁 佥都御史福建巡抚平巨寇林凤擒倭朶麻里奏设总兵扼南澳一岛移抚江西疏蠲积逋二十九万陞 两广总制平郁林木头等十砦东粤遂宁积羡余至三十八万以佐军具费三迁兵部尚书参赞机务致 仕归卒赠太子少保】陈尚伊【字汝聘桂阳人隆庆进士历官江西左参政治绩卓然桂阳以十八滩 险免漕运徵改折银七百余两解德安仓万历十八年复改汉川南粮二千余石官民苦之尚伊致书当 路备道民艰仍获免解】欧阳显宇【字高铉桂阳人以贡授巴陵教谕署县事张献忠攻城率民死守 城破骂贼不屈死之 本朝乾隆四十一年】 【赐諡烈愍】 本朝萧万奇【临武人康熙中授广东虎门协左军都司巡沙亭遇海寇战死赠游击】

魏成景儁【文帝太和中为豫州刺史後入湖南爱蓝山泉石之胜遂家焉】


汉李强【杜陵人为益州牧喜谓扬雄曰吾得严君平矣雄曰君备礼以待之彼人可见而不可诎 也强心以为不然及至蜀致礼与相见卒不敢言以为从事乃叹曰扬子云诚知人】王尊【高阳人益 州刺史居部二岁怀来徼外蛮夷归附其威信】孙宝【鄢陵人鸿嘉中广汉羣盗起选为益州刺史宝 到部亲入山谷谕告羣盗非本造意渠率皆得悔过自出遣归田里坐失死罪兔益州吏民多陈宝功效 後会益州蛮夷犯法巴蜀颇不安上复拜为广汉太守蛮夷安辑吏民称之】後汉朱辅【宁陵人永平 中为益州刺史在州数岁宣示汉德威怀远夷自汶山以西前世所不至正朔所未加白狼盘木唐菆等 百余国举种奉贡称为臣仆辅上其事并译夷人乐德慕德怀德歌三章帝嘉之事下史官录其歌】张 乔【南阳人永初中为益州刺史元初六年永昌越嶲诸郡夷叛杀长吏燔城邑乔遣兵讨平之延光二 年旄牛夷叛攻零关乔与西部都尉击破之永建初陇西锺羌叛又讨破之】杨竦【元初中为益州部 从事刺史张乔遣竦讨叛夷封离等竦大破之夷等乞降竦厚加慰纳其余三十六种夷皆来降附竦因 奏长吏奸滑侵犯蛮夷者九十人州中论功未及上会竦病创卒乔深痛惜之乃刻石勒铭图画其像】 种暠【洛阳人顺帝时为益州刺史在职三年宣恩远夷开晓殊俗岷山襍落皆怀服汉德其白狼盘木 唐菆卭僰诸国自前刺史朱辅卒後遂絶暠至乃复举种向化时永昌太守冶铸黄金为文蛇以献梁冀 暠纠发逮捕驰传上书而二府畏懦不敢案之冀由是衔怒遂为所陷】山昱【延熹四年为益州刺史 犍为属国夷寇钞百姓昱击破之斩首千四百级余皆解散】三国汉诸葛亮【阳都人先主定蜀以亮 为军师将军先主外出亮常镇守成都足食足兵建兴元年领益州牧政事无钜细咸决于亮军资所出 国以富饶】蒋琬【湘乡人後主时领益州刺史迁大将军録尚书事琬处羣僚之右无戚容又无喜色 神守举止有如平日既开府汉中疏陈涪水陆四通惟急是应遂还治涪】费禕【鄳人蒋琬自汉中还 涪固让州职禕复领益州刺史禕当国略与琬比】晋王濬【宏农人武帝时为广汉太守垂恩布政百 姓赖之迁益州刺史怀辑殊俗待以威信蛮夷徼外多来归降】周楚【寻阳人梁州刺史周抚子抚卒 以楚监梁益二州世在梁益甚得物情】毛璩【阳武人安帝时为益州刺史桓灵宝簒位遣使加璩官 璩执其使传檄远近列罪状遣巴东太守柳约之等击破桓希等仍率衆次于白帝灵宝败谋奔梁州璩 侄修之诱令入蜀杀之安帝反正进璩都督梁益秦凉宁五州军事谯纵反袭涪害璩弟西夷校尉瑾璩 遣参将王琼讨反者相距於广汉璩下人受纵诱说遂共害璩及璩弟蜀郡太守瑗并子侄在蜀者一时 殄殁义熙中诏赠先所授官给钱帛追封璩归乡公】朱龄石【沛人义熙九年将代蜀以为建威将军 益州刺史寻加节益州诸军事率衆自外水取成都臧熹等於中水取广汉使羸弱乘高舰十余由内水 向黄虎谯纵果备内水龄石至彭模攻破诸营守纵奔涪城擒斩之】南北朝宋吉翰【池阳人元嘉中 徙益州刺史在州着美绩甚得方伯之体论者称之】陆徽【吴人元嘉中张寻赵广为乱于益州兵寇 之余政荒民扰乃徵徽为持节督宁益二州诸军事宁朔将军益州刺史徽隐恤有方威惠并着寇盗静 息民物殷阜蜀土安悦】刘秀之【东莞莒人孝武初为益州刺史折留俸禄二百八十万付梁州镇库 此外萧然州境丰阜前後刺史莫不营聚蓄多者致万金秀之为治整肃以身率下远近安悦焉】庾域 【新野人为巴西梓潼二郡太守魏袭巴西域固守粮尽将士齕草供食无有离心卒于官】齐萧监 【高帝第十子永明二年为益州刺史先是刼帅韩武方聚党为暴郡县不能禁行旅断絶监至武方出 降长史虞悰等请杀之监曰降而被杀失信且无以劝善於是启台被宥巴西蛮夷望风降附州城北门 常闭防夷抄掠监曰善闭无关键且在德不在闭即令开之戎夷慕义自是清谧性甚清正在蜀未尝有 所营造当时称之】梁萧恢【文帝第十子天监中迁都督益州刺史成都去新城五百里陆路往来悉 订私马百姓患之累政不能改恢乃市马千匹以付所订之家须则以次发之百姓赖焉】萧憺【文帝 第十一子天监九年都督益州刺史旧守宰臣岁时乞丐躬历村里民苦之习以为常憺至州停断严切 百姓以苏又兴学校祭汉蜀郡太守文翁由是人多向方者】庾黔娄【新野人武帝初为益州刺史邓 元起长史成都平城中珍宝山积元起悉分与寮佐黔娄一无所取请书数箧而己後除蜀郡太守在职 清素百姓安之】魏傅竪眼【清河人迁益州刺史性既清素不营产业衣食之外俸禄粟帛皆以振恤 士卒抚蜀人以恩信为本保境安人不以小利侵窃有掠蜀人入境者皆移送还本郡检勒部下守宰肃 然远近襍夷相率欵谒仰其德化】尉迟迥【代人大统末为益州刺史明赏罚布恩威绥辑新邦经略 未附夷夏怀而归之】周宇文宪【太祖之子武成初除益州总管宪时年十六善于抚绥留心政术词 讼辐辏听受不疲蜀人悦之】隋杨异【华隂人高祖初蜀王秀镇益州朝廷慎选纪纲以异方直拜益 州总管长史】元岩【洛阳人高祖初拜益州总管长史法令明肃吏民称焉蜀王性好奢侈尝欲取獠 口以为阉人又欲生剖死囚取胆为药岩皆不奉教排阁切谏王辄谢而止蜀中狱讼岩所裁断莫不悦 服】梁睿【乌氏人高祖移周祚睿为益州总管行至汉川王谦起兵拒之高祖命睿率步骑二十万击 破之进至龙门谦将据为营睿将士衔枚出间道四面奋击进逼成都谦走死剑南悉平】独孤楷【仁 夀初代蜀王秀为益州总管秀有异志楷讽谕久之乃受代楷察秀有悔色因勒兵为备秀至兴乐将反 袭楷觇知楷不可犯而止楷在益州甚有惠政】唐皇甫无逸【万年人高祖以蜀新定刑政未洽更多 横恣诏无逸持节巡抚得承制除吏既至黜贪暴用亷善宣扬朝化法令严明蜀人甚赖之】高俭【渤 海蓨人武德中益州大都督府长史蜀人畏鬼而恶疾虽父母病皆委去望舍投饵哺之昆弟不相假财 俭为设条教辩告督励风俗翕然为变又引诸生讲授经义学校复兴秦时李冰导汶江水灌田濒水者 顷千金民相侵冒俭附故渠厮引旁入以广溉道人以富饶子履行显庆初亦居此职政有名】李崇义 【河间元王孝恭子太宗时为益州都督府长史有威名】李濬【陇西人拜益州长史剑南节度使摄 御史大夫所历皆以诚信 待物称为良吏及去职咸有遗爱】李大亮【泾阳人贞观八年为剑南道 巡省大使激浊扬清甚得声誉】长孙操【贞观中为益州刺史以课最下诏褒扬】韩思彦【南阳人 高宗时巡察剑南益州高赀兄弟相讼累年不决思彦饬厨宰饮以乳二人悟啮肩相泣曰吾乃夷獠不 识孝义公将以兄弟共乳而生耶乃请辍讼蜀大饥开仓赈民然後以闻玺书褒美】杜景佺【武邑人 性严正武后时为益州录事参军时隆州司马房嗣业徙州司马诏未下即欲视事先笞责吏以示威景 佺谓曰公虽受命为司马州未受命何急数日禄耶嗣业怒不听景佺曰公持咫尺制真伪莫辨即欲搅 乱一府敬业扬州之祸非此类耶叱左右罢去】张柬之【襄阳人武后时以凤阁舍人出为合蜀二州 刺史故事岁以兵五百戍姚州地险瘴到屯即死柬之请罢姚州隶嶲府岁时朝觐同藩国废泸南诸镇 而设关泸北非命使不许交通增嶲屯兵择良吏以统之疏奏不纳】毕构【偃师人中宗时两为益州 长史按察剑南振弊柅私号为清严睿宗立嘉构修洁独行其治术又为诸使最乃赐玺书袍带】苏頲 【武功人开元八年检校益州大都督府长史按察节度剑南诸州时蜀凋弊人流亡诏頲收剑南山泽 盐铁自赡頲尚简静重兴力役即募戍人输雇值开井置鑪量入计出分所嬴市谷以广见粮时皇甫恂 使蜀檄取库钱市锦半肩琶琶扞拨玲珑鞭頲不肯与或谓頲曰公今在远岂宜忤圣意頲曰明主不以 私爱夺至公岂以远近间易忠臣节耶】倪若水【藁城人以右台监察御史黜陟剑南道绳举严允课 第一】陆象先【吴人明皇时为益州大都督府长史剑南按察使为政尚仁恕司马韦抱真谏曰公当 峻朴罚以示威不然民慢且无畏答曰政在治之而已必刑法以示威乎卒不从而蜀化】李璬【明皇 子天宝中领剑南节度大使帝西出令璬大设储□先即镇吏以蜀郡长史崔圆为副璬济江舟中以彩 席籍步命撤去曰此可寝奈何践之视事踰月人便其寛】崔圆【武城人天宝中为剑南节度副大使 闻明皇西次即治城浚隍列馆宇储什具疏陈蜀土腴谷羡储供易办明皇省书泣下曰世乱识忠臣及 至朝廷百司殿宇帏幔皆具益嗟赏焉肃宗立为制遗爱碑于蜀以宠异之】韦伦【京兆人明皇时从 入蜀以监察御史为剑南节度行军司马置顿判官时中人卫卒多侵暴尤难治伦以清俭自将西人赖 济】高适【渤海人肃宗时为蜀彭二州刺史始明皇东迁分剑南为两节度百姓弊於调度适上疏愿 罢东川以一剑南并力从事帝不纳梓屯将段子璋反适从崔光远讨斩之而光远兵不戢天子以适代 为西川节度使】严武【华隂人肃宗时坐房琯事贬巴州刺史迁东川节度使明皇合剑南为一道擢 武成都尹剑南节度使破吐番七万衆於当狗城遂收盐川】班宏【汲人肃宗时高适镇剑南表为观 察判官青城人以左道惑衆谋作乱事觉诬引屯将规缓死衆匈惧宏验治即杀之人心大安】张延赏 【猗氏人为荆南剑南西川节度使建中间西川兵马使张朏袭成都延赏谍知朏酣乱不设备遣将叱 干捕斩朏复成都自杨国忠讨南蛮三蜀疲罄及乘舆临狩麋用百出後更郭英又崔宁杨子琳乱益矜 僭公私萧然延赏事为之制薄入谨出府库遂实德宗幸奉天贡献踵道及次梁倚剑蜀为根本】韦皋 【万年人贞元初为剑南西川节度使治蜀二十一年数出师凡破吐番四十八万禽杀节度都督城主 笼官千五百斩首五万余级获牛羊二十五万收器械六百三十万功烈为西南剧善拑士死丧婚嫁皆 厚资之】林藴【莆田人贞元初西川节度推官刘辟反藴晓以顺逆不听复遣书切谏辟怒械于狱且 杀之将就刑大呼曰危邦不入乱邦不居得死为幸矣辟惜其直隂戒刑人抽剑磨其颈以胁服之藴叱 曰死即死我项岂顽奴砥石耶辟知不可服拾之及辟败蕴名重京师】卢坦【洛阳人元和中为东川 节度使尽捐塩井搉率之籍吴少诚之诛坦屯兵安州每朔望使人问其父母妻子视疾病医药士皆感 慰无逃还者】李叔明【新政人剑南判官招徕遗民皆号能吏後拜东川节度使乡邑凋落叔明治之 二十年抚绥有方】冯宿【东阳人历东川节度使涪水数壤民庐舍宿修治防庸一方便赖疾革将断 重刑家人请宥之宿曰命修短天也挠法以求佑吾不敢】李夷简【唐宗室元和时为剑南西川节度 使嶲州刺史王顒积奸赃属蛮怒叛去夷简逐顒占檄谕祸福蛮落复平始韦□作奉圣乐于頔作顺圣 乐常奏之军中夷简辄废去谓礼乐非诸侯可擅制语其属曰我欲盖前人非以贻戒後来】卢宏宣 【元和间为剑南东川节度使时岁饥盗赘结酋豪自王伪置官吏发赘廥招亡命聨蓬泸嘉荣诸州訹 蛮落摇乱根株盘炽宏宣下檄胁谕贼党多降魁长逃入峡中吏捕诛之】高崇文【幽州人以佐神策 行营节度使讨刘辟拜东川节度使禽辟槛送京师崇文入成都师屯大逵市井不移珍货如山无秋毫 犯衣冠胁污者请命为条上全活之刻石纪功鹿头山】武元衡【文水人宪宗时为剑南西川节度使 时蜀新定前节度高崇文不知吏治帝难其代遂有是命元衡至绥靖约束俭己寛民比三年上下完实 蛮夷归怀雅性庄重虽淡於接物而开府极一时选】崔戎【安平人宪宗时为剑南宣抚使奏罢税外 姜芋钱当赋钱者率三之一以其一凖缯布优其估以与民绥招流亡凡所废置公私莫不便之】段文 昌【荆州人穆宗初授剑南西川节度使同平章事文昌素谙蜀利病治寛静间以威断羣蛮震服长庆 二年黔中蛮叛文昌使一介开晓蛮即引还彭汉蛮大酋蹉禄来请立石刋誓修贡献大和中复节度西 川卒】李德裕【赵人为剑南西川节度使完残奋怯皆有条次建筹边楼按南道山川险要与蛮相入 者图之左西道与吐蕃相接者图之右其部落衆寡馈餫远迩曲折咸具乃召习边事者指画商订尽知 情伪又请甲人于安定弓人于河中弩人于浙西由是蜀之器械皆犀鋭率户二百取一人使习战谓之 雄边子弟筑仗义城御侮城柔远城复卭崃关远民乃安二边寝惧】牛丛【安定人咸通末拜剑南西 川节度使时蛮犯边抵大渡进略黎雅叩卭崃关谩书求入朝且曰假道丛囚其使四十人释二人还之 蛮惧即引去】崔安潜【全节人领西川节度使代高骈倚骈为奸利者皆诛之数更除谬政於是盗贼 衰蜀民以安】宋曹彬【真定人为兵马都监从刘光义伐蜀由东道克夔万施开忠遂六州诸将所过 咸欲屠戮彬力禁止之秋毫无犯及还惟图书衣裳宋祖独优嘉之】杨克让【冯翊人开宝三年命为 西川转运副使蜀民怀其善政玺书褒美代归阙下疏民利病十事称旨】许仲宣【青州人开宝中授 西川转运使属西南寇钞边境仲宣亲至大渡河论以逆顺示以威信夷人率服】张谔【歙州新安人 太平兴国中除西川转运副使土人罕习舟楫取峡江水竞渡者给漕运役覆溺常十四五谔建议置威 櫂军分隶管勾自是无覆舟之患】张旦【赵州人淳化中四川招安使上官正言雅州密迩蛮蜑镇抚 须得其人上令旦知州事赐金紫乘传之任寇不敢犯】张监【范阳人淳化中盗起西蜀王继恩讨平 之而御军无政上遣监往召对後苑监曰益部新复军旅不和若闻使命骤至易其戎伍虑或猜惧变生 不测请假臣安抚之名太宗善之监至蜀即部戍卒出境督继恩等分路讨捕残寇招辑反侧事遂平】 刘绍荣【燕人为西川都巡检使神御军戍卒之乱或欲奉绍荣为帅者绍荣摄弓骂曰汝亟杀我我肯 负朝廷哉遂自经死】高继勲【蒙城人咸平初王均据益州以继勲为益州兵马都监以劲兵攻东郭 二门克之贼退保子城余党保山薮中乃徙继勲为绵汉剑门路都巡检使继勲募恶少年侦贼动静穷 蹑岩穴掩其不备悉擒杀之】张纶【汝隂人以右班殿值从雷有终讨王均於蜀有降寇数百据险叛 使纶击之纶曰此穷寇急之则生患不如谕以向背有终用其说贼果降以功迁历益彰简等州都巡检 使部卒掠居民纶斩首恶数人衆乃定】雷有终【合阳人咸平三年戍卒王均乱以有终知益州兼川 陕西路捉盗招安使平殄巨寇】马亮【合肥人真宗时王均反以亮为西川转运副使贼平亮全活数 千余人城中米千钱亮出粟米裁其价人赖以济时诸州塩井岁久泉涸而官督所赋课繋捕者州数百 人亮尽释之而奏废其井又除属部旧逋官物二百余万】石普【太原人真宗时王均叛以普为川陕 路招安巡检使佐雷有终率诸将进讨至天回镇贼拒战普领前阵力击破之贼退保益州普缮车炮又 为地道攻城城破均半夜哭围由南门遁普引兵追击於富顺监均自杀余党皆平】上官正【开封人 为西川招安使真宗时广武叛卒刘旴啸聚逐都巡检使韩景佑畧汉蜀卭州怀安永康军正与□辖马 知节击败之斩旴平其党】薛奎【绦州人仁宗初守蜀见范镇爱之俾与子弟讲学及还朝载以俱有 问奎入蜀何所得曰得一伟人当以学文名世】韩琦【安阳人仁宗时益利岁饥为体量安抚使异时 郡县督赋调繁急市上供绮绣诸物不予直琦为缓调蠲给之逐贪残不职吏汰冗役数百活饥民百九 十万】赵拚【衢州人仁宗时为益州路转运使移梓州路转运使蜀地远民弱吏肆为不法州郡公相 馈饷拚以身率之蜀风为变穷城小邑民或生而不识使者拚行部无不至父老喜相慰奸吏悚服】范 纯仁【吴县人皇佑元年进士第知谏院时所上章疏语多激切神宗悉不付外纯仁尽録申中书安石 大怒乞加重贬神宗曰彼无罪姑与一善地命知河中府徙成都路转运使以新法不便戒州县未得遽 行安石怒纯仁沮格因谗者遣使欲捃摭私事不能得使者以他鞭伤传言者蜀官喜谓纯仁曰此一事 足以塞其谤请闻于朝纯仁既不奏使者之过亦不折言者之非後竟坐失察寮佐燕游左迁】李之纯 【无棣人神宗时为成都路转运使岁发官米六千石损直与民言者谓惠民损上诏下其议之纯曰蜀 郡人恃此为生百年奈何一旦夺之事遂巳秩满复留凡数岁始还朝神宗劳之曰遐方不欲数易大吏 使剑外安静年谷屡丰以彰朝廷绥远之意汝知之乎复以直学士知成都府】鲜于侁【阆州人神宗 时除利州路转运判官兼提举常平部民不请青苗钱王安石遣吏诘之侁曰青苖法愿取则与民自不 愿岂能强之会有诏令诸路各定所役缗钱利路转运使李瑜定四十万侁争之曰利路民贫地瘠半此 可也瑜不从各以其事闻神宗从侁议谕司农颁以为式因黜瑜而陞侁副使仍兼提举常平凡居部九年治所去阆中近姻戚旁午待之无所私】黄廉【分宁人熙宁间为利州路转运判官元佑初陆思闵 茶法为川陕害遣廉使蜀按察至则奏罢其太甚者且言前所为诚病民若悉以予之则边计不集蜀货 不通园甿将受其弊请榷熙泰茶勿改而计东路通商禁南茶毋入陕西以利蜀贷定博马税额为八千 匹朝廷可其议使还直秘阁提举】王光祖【开封人熙宁中为梓夔钤辖渝獠叛诏熊本安抚与光祖 同致讨本疑光祖不为用使光祖将後军出黄沙坎比发日已暮士相挽而前夜半抵絶顶质明獠望见 大骇一鼓而溃杨万等困于松溪又亟往援本愧谢上其功第一吐蕃园茂州光祖领兵三千会王中正 破鸡宗关贼据石鼓村光祖择鋭兵分袭土蕃背出其不意皆惊遁後为泸南安抚使兼领边事】吴玠 【永洛城人绍兴九年金人请和帝以玠功高特进开府仪同三司迁四川宣抚使陕西阶成等州皆听 节制治废堰营田六十庄计田八百五十四顷岁收二十五万石以助军储赐诏奬谕】吴璘【玠弟绍 兴初迁统制营仙人关金兵至关下璘血战连日大败之自是不敢窥蜀者数年进四川宣抚使守蜀二 十年隐然为方面之重威名亚於玠】张焘【德兴人高宗时以宝文阁学士知成都兼本路安抚许以 便宜虽安抚一路而四川赋歛无艺者悉得蠲减焘知成都戢贪吏薄租赋岁旱发粟民得不饥暇则修 学校与诸生讲论蜀人懹其惠政】李迨【开封人绍兴初为四川都转运使兼提举川陕茶马请并提 举诸司以省冗费又奏欲省漕运莫如屯田汉中之地约收二十五万余石亦可稍寛民力降诏奨谕】 朱松【婺源人赵鼎都督川陕荆襄军马招松为属词】刘子羽【崇安人张浚宣抚川陕辟子羽参议 军事浚合五路之兵以进子羽以非本计争之会与金兵战不利官属有建策徙治夔州者子羽叱之谓 宣使但当留驻兴州以系关中之望安全蜀之心又命吴玠栅和尚原守大散关而分兵悉守诸险寨金 人知有备引去浚移治?州子羽请独留河池调护诸将以通内外声援後拜利州路经略使兼知兴元 府再与金人战全蜀之力子羽为多】杨政【临泾人绍兴十年金人渝盟政兼川陕宣抚副使司都统 制凡大战七斩获甚多】胡世将【晋陵人为四川安抚制置使兼知成都府宣抚吴玠以军无粮奏请 踵至世将既被命入境约玠会议蜀之饷运溯嘉陵江千余里半年始达於是奏用转般摺运之法军储 稍充公私便之绍兴九年玠卒遂以世将宣抚川陕】郑刚中【金华人绍兴中为四川宣抚副使宣抚 司旧在绵阆间及胡世将代吴玠就居河池馈饷不继刚中奏利州在潭毒关内与兴阳诸关声援相接 乞移师利州自是省费百万奏蠲四川襍征刚中於阶成二州营田抵秦州界凡三千余顷岁收十八万 斛】李璆【汴人迁四川安抚制置使成都旧城多毁圮璆至首命修筑俄水大至民赖以安三江有堰 灌眉田百万顷久废弗修璆率部刺史合力修复竟受其利眉人感之绘像祠于堰所间遭岁饥发仓赈 活无虑百万家】汪召嗣【绍兴人总领四川财赋军马钱粮奏蠲诸路欠绍兴十七年以前折估籴本 等钱一百二十九万余缗米九万八千七百余石绫绢一万四千余匹】萧振【温州人高宗时知成都 府制置四川军储适阙仓吏以窘告振奏留对籴米八万斛以足军食以其值归计所秦桧风御史劾振 要誉谪池阳桧死帝感悟亟遣振还成都父老懽呼载道振至一切以寛治或问其故振曰承纵弛革之 当严今继苛刻非寛则民力瘁矣帝嘉振治行谓宰臣曰四川善政前有胡世将今有萧振秩进四等加 敷文阁学士】王刚中【乐平人高宗时知成都府制置四川时吴璘累官阀至大帅其下姚仲王彦等 亦建节雄一方刚中检身以法示人以礼恩威并行羽檄分沓从容裁决皆中机会敌骑渡大散关刚中 夜驰二百里起吴璘于帐中责之曰大将与国义同休戚临敌安得高枕而卧璘大惊又以蜡书抵张正 彦济师西师大集金兵败走刚中谓其属曰将帅之功吾何有焉成都万岁池岁久淤淀刚中疏之累土为防上植榆柳表以石柱州人指曰王公之甘棠也府学就圯缮完复其旧葺诸葛武侯祠张文定公庙 夷黄巢墓表贤瘅恶以示民】卢法原【德清人绍兴中知夔州进川陕宣抚副使金兵攻关辅叛将吏 斌陷兴州河东经制王燮以乏食班师法原开关纳之与燮同破斌复兴州秦陇叛兵欲窥蜀法原极意 拊循严为备御视山川险阻分地置将前後屡捷】范百禄【华阳人提点利梓路刑狱利州武守周永 懿以贿败百禄请复至道故事用丈吏领兵熊本治泸夷裨将贾昌言欲杀降为功百禄谓本曰杀降不 祥何容骄将横境内乎本矍然檄止之】刘甲【龙游人累官利东安抚使吴曦屡招甲援大义拒之且 以帛书告变朝廷称忠臣者再曦诛除宣抚使未几金自鹘岭关进屯八里山甲守诸关截潼川戍兵驻 饶风以待之移知潼川府权四川制置司事首罢互送礼废茶塩柴邸等法命属吏讨论田税一府岁减 百六十万缗米麦万七千石边民感泣】虞允文【仁夀人绍兴中充川陕宣谕使至蜀与大将吴璘议 经略中原後璘卒允文以资政殿大学士宣抚四川奏閲实诸军第其壮怯汰兵凡万人减缗钱四百万 金洋兴元归正人二万遮道诉系缧之苦允文分给官田俾咸振业乾道中复为四川宣抚使进封雍国 公至蜀大军月给米一石五斗不足赡其家允文捐宣司钱三十万易米计口增给立户马七条括民马 奏选良家子以储战用】汪应辰【玉山人孝宗时为四川制置使知成都府既至免利路民饷运徙沿 边戍兵就粮内郡纵保胜义士复业存左藏所解白契二百万以备不虞有谓蜀中纲马宜浮江而下执 政大将皆主其说应辰力言其不便遂得中止有欲增税者应辰列奏民受其赐时吴璘驻蜀口病且死 应辰遂摄宣抚之职蜀道晏然总所牒委官核四川匿契税应辰奏其不便者四遂得止之】京镗【豫 章人孝宗时为四川安抚制置使兼知成都府镗到官首罢征敛弛利以予民泸州卒杀太守镗擒而斩 之蜀以大治】范成大【吴人孝宗时除四川制置使谓西南诸边黎为要地增战兵五千奏置都监路 分吐蕃入寇之路十有八悉筑栅分戍白水砦将王文才私取蛮女导之寇边成大擒文才斩之蜀北边 旧有义士三万本民兵也监司郡守襍役之都统司又俾与大军更戍成大力言其不可诏遵旧法蜀知 名士孙松夀年六十余樊汉广甫五十九皆挂冠不仕表其节蜀士由是归心】李蘩【晋原人孝宗时 提点成都路刑狱兼提举常平岁凶先事发廪蠲租所活百七十万人知兴元府安抚利州东路又总领 四川财赋廷臣上言四川岁籴军粮名为和籴实科籴也诏范成大同蘩相度以闻乃书利民十一事上 之前後凡三年蘩上奏疏者十有三而天子降诏问难者凡八讫如其议民始知有生之乐梁洋间绘蘩 像祠之】留正【泉州永春人淳熙初四川制置使兼知成都府平折税价岁减酒课三十八万以简素 化民归装仅书数簏人服其清】赵汝愚【余干人淳熙间以直学士制置四川兼知成都府诸羌蛮相 挺为边患汝愚至以计分其势孝宗谓其有文武威风】邱崈【江隂军人光宗时擢四川安抚制置使 兼知成都府崈素以吴氏世掌兵为虑挺死崈即奏乞选他将代之仍置副帅以杀其权其後郭杲继诏 复兼利西路安抚杲死韩侂胄复以兵权付曦曦反识者乃服崈先见】杨辅【遂宁人宁宗时总理四 川财赋又知成都府兼本路安抚使韩侂胄以吴曦为四川宣抚副使假以节制财利之权辅知曦有异 志贻书大臣言自昔兵帅与计臣不相统摄故总领有报发觉察之权今所在皆受节制内忧不轻因托 言他事以矾书告于朝宁宗密授辅兼四川制置使便宜从事】安丙【广安人宁宗时历知大安军岁 旱民饥丙以家财即下流籴米数万石以赈开禧初吴曦僭号丙与杨巨源李好义等谋诛之授丙四川 宣抚使後红巾贼张福莫简叛入利州自阆趋遂宁所过无不残灭四川大震诏起丙为四川宣抚使予 便宜兼知兴元府丙至遂宁贼犹负固於普州之茗山丙下令诸军合围絶其樵汲之路以困之未几张威李贵俘获张福等以献斩之乃移治利州】崔与之【广州人宁宗时成都叛卒大扰命与之知成都 府本路安抚使至即帖然时安丙握重兵久亦忌蜀帅之自东南来者至是独推诚相与丙卒诏尽护西 蜀之帅拊循将士人心悦服】吴猎【醴陵人宁宗时以四川安抚制置使兼知成都府嘉定六年召还 家无余资蜀人思其政画像祠之】高定子【蒲江人宁宗时四川总领所辟主管文字同幕有以趋办 为能迫促诸郡者定子曰使者斥去之总领所治利州倚酒榷以佐军用吏奸盘错定子必躬自究诘酒 政遂平後来者复欲增课定子曰前以吏蠧亦既革之今又求益是再榷也制置使郑损误谓总领所擅 十一州小会子之利奏请废之令下民疑而罢市定子力争乃得存其半百姓赖焉】林略【永嘉人宁 宗时干办四川茶马司公事崔与之帅蜀目之曰此台阁之瑞也】魏了翁【蒲江人宁宗时佥书剑南 西川节度判官厅公事尽心职业嘉定四年擢潼川路提点刑狱公事寻兼提举常平等事迁转运判官 戢吏奸询民瘼举刺不避权贵风采肃然】丁黼【成都制置使嘉熙中元兵将至黼先遣妻子南归自 誓死守元兵自新井入诈竪宋将李显忠之旗直趋成都黼以为溃卒以旗榜招之既审知其非领兵夜 出城迎战至石笋街兵散力战而死黼帅蜀为政寛大蜀人思之事平赐额立庙】孟珙【枣阳人嘉熙 四年为四川宣抚使兼知夔州厘蜀政之弊为条颁诸郡县曰不择险要立磐栅则难贵兵以卫民不集 流离安耕种则难贵民以养兵乃立赏格以课殿最俾诸司奉行之寻兼夔路制置大使兼屯田大使大 开屯田调夫筑堰募农给种首秭归尾汉口为屯二十为庄百七十为顷十八万八千二百八十上屯田 始末与所减劵食之数降诏褒谕】 余玠【蕲州人理宗时授四川安抚制置使兼知重庆府四川总 领兼夔路转运使玠大更敝政遴选首宰筑招贤馆于府之左供张一如帅所居播州冉氏兄弟璡?有 文武才隐居蛮中前後阃帅辟召不起闻玠贤诣府上谒更辟别馆以处之遂用其策徙合州城於钓鱼 山又筑青居大获等十余城皆因山为垒碁布星分为诸郡治所屯兵聚粮为必守计又开屯田於成都 蜀以富实用杨成计诛利司都统王夔後卒蜀之人莫不悲慕如失父母玠之治蜀也任都统张实治军 旅安抚王惟忠治赋财监簿朱文炳接宾客皆有常度至於修学养士轻徭薄征蜀既富实乃罢京湖之 饷边关无警又撤东南之戍自宝庆以来蜀□未有能及之者】陈隆之【为四川制置使淳佑元年成 都被围守弥旬弗下部将田世显乘夜开门元兵突入隆之举家数百口皆死楹送隆之至汉州命谕守 臣王夔降隆之呼曰大丈夫死尔毋降也遂见杀赠徽猷阁待制赐諡立庙】张珏【凤州人宝佑末元 兵攻蜀围合州珏与王坚协力战守攻之九月不能下王坚入朝珏治合练士卒修器械信赏必罚碇舟 断江中水为城元兵数万攻之不克德裕元年为四川制置副使知重庆府元军合兵围重庆援絶粮尽 珏遣张万以巨舰载精兵断内水桥入重庆元兵会重庆遣泸州降将李从招降不从率兵与伊苏岱尔 战兵溃帐下韩忠显开门降珏率兵巷战不支执送京师解弓弦自经 伊苏岱尔旧作也速?儿今改 正】许彪孙【简州人为四川制置司参谋官景定二年刘整叛召彪孙草降文以潼川一道为献彪孙 辞使者曰此腕可断此笔不可书也即闭门与家人俱仰药死】张桂【为四川都统刘整引兵袭桂营 桂及统制金文德战死纳溪曹赣阖门死之】蒲东卯【为四川转运副使吴曦叛死之】王翊【郫人 吴曦常招之入幕曦叛抗节不拜为陈大义欲烹之曦诛而免制置丁黼辟为参议先遣家归乡里为文 诀先墓誓以身死报国曰元兵至黼仓卒迎敌死翊与司理王璨运司官李曰宣扼守兵入公署翊朝服 危坐曰可速杀我问何以不走曰愿与此城俱亡北兵相谓曰忠臣也戒勿杀翊朝服赴井死其家出屍 井中衣冠俨如事闻为立庙】杨大异【醴陵人除四川制置司参议官元兵入成都大异从制置使丁黼巷战身被数创死阖门皆遇难诘旦复苏其部曲负以逃获免】元赛音谔德齐沙木思迪音【回回 人宪宗时镇四川宋将昝万夀拥强兵守嘉定与赛音谔德齐沙木思迪音军对垒一以诚意待之不为 侵掠未几召还万夀请置酒为好赛音谔德齐沙木思迪音竟往不疑酒至左右言未可饮笑曰若等何 见小昝将军能毒我其能尽毒我朝人乎万夀叹服 赛音谔德齐沙木思迪音旧作赛典赤瞻思丁今 改正】王利用【通州潞县人中统中授四川提刑按察使土豪有持官府长短者问得其实而当以罪 民赖以安都元帅达哈抑巫山县民数百口为奴民屡诉不决利用承檄覆问尽出为民 达哈旧作答 海今改正】李德辉【通州潞县人至元中奉命为四川总帅初宪宗恶合州久不下遣命克城尽屠其 民宋守王立为元兵所逼乃间行之成都请降德辉乃单舸诣合受其降安集其民罢置其吏民德之建 祠以祀】汪良臣【巩昌盐州人至元十年授枢密副使西川行枢密院事蜀人安之平蜀之日禁俘掠 发粟赈饥民大悦寻行四川中书省事陈治蜀十五事世祖喜纳疮痍之余极意拊循百政攸宜】赵世 延【庸古特族人祖阿勒楚尔以蒙古汉军行行大元帅镇蜀至大元中世延除四川肃政亷访使蒙古 军事科差烦重而军士就戍往来者多害人且官军或抑良为奴世延皆除其弊而正其罪又修都江堰 民尤便之 庸古特族旧作雍古族阿勒楚尔旧作按竺迩今改正】赵资【顺帝时任行省参政守嘉 定时右丞鄂勒哲依图镇重庆为明玉珍所败鄂勒哲依图因会平章隆和岱与资谋复重庆屯嘉定之 大佛寺玉珍围嘉定遣其党朋三奴轻兵袭陷成都虏隆和岱及资妻子以归隆和岱妻自沉于江以资 妻子狥嘉定招资降资引弓射杀妻俄城破擒资及鄂勒哲依图隆和岱归于重庆馆诸治平寺欲使为 己用三人执不可乃斩于市以礼葬之蜀人谓之三忠 鄂勒哲依图旧作完者都隆和岱旧作朗革歹 今俱改正】结当布【元统中佥四川亷访司事请罢塩运司正塩法抚流寓使安耕凿时灌州都堰历 年荡啮布铸铁龟以铁柱贯其中镇之诸堰如制工成掲徯斯为之记至今溉灌民田咸感其惠 结当 布旧作吉当普今改正】额森布哈【至元中为四川廉访副使正已率物风采凛然 额森布哈旧作 野仙普化今改正】畅师文【河东人至元间为四川佥事振饬风纪属吏惮之以亷能着声闻】张綦 【四川亷访司事风纪肃然吏民敬畏】王守诚【阳曲人至元间宣抚四川修复文翁石室蜀士丕变 後论功为诸路第一云】明茹太素【泽州人洪武初擢四川按察使以平允称】丁玉【洪武初以御 史大夫挂平羌将军印松潘未下玉平之创建城池屯重兵开通关堡松茂威垒各立安抚长官司每寨 立酋长诸夷感恩立祠祀之】蔡运【南康人建文时历官四川参政劲直不谐于俗】方法【桐城人 建文时以举人授四川都司断事永乐改元诸藩表贺法不署名被逮至望江投江死 本朝乾隆四十 一年 赐諡忠节】陈琏【番禺人永乐初任蜀按察使务存大体不屑科条以诚感人人自不忍欺 之後历迁侍郎】李敬【宜兴人素以材武称宣德初授四川都指挥十三年保县羌民黑大作乱敬直 捣贼巢悉殱其衆生擒黑大送京陞右都督府同知仍留守蜀】耿九畴【卢氏人永乐二十三年进士 历官都御史劾石亨出为江西布政使转四川性周详综理有法虽不事刑威而衆务修举後召还迁礼 部尚书改南京刑部卒諡清惠】龚璲【南昌人宣德初任按察使守正不阿洞察民隐历官四十余年 萧然如寒士七十致仕犹授生徒自给】李斆【涿州人进士宣德初任参议西戎叛围松茂威垒都督 陈怀总大军征之栈路飞挽甚艰斆任转运均其劳逸获成功焉迁右布政使居蜀近十年不携妻子唯 一苍头供役历官吏部侍郎】朱与言【万安人宣德中为四川按察副使合州盗起督吏目冯鼎斩六 十余人贼势遂衰雍州妖人为乱与言执送京师境内以宁】陈员韬【临海人宣德时出按四川黜贪青菜人呼为青菜王】张惠【德州人正统时为四川左布政使重庆大旱询知军民有未葬者八百柩 不能嫁娶者百余人立解佩带易资给之由是士民争出钱谷不数日婚丧毕举天遂雨岁以有秋】邢 旭【金华人正统初四川布政使茂州土豪王永等聚衆仇杀官军征之不克旭单骑抚之即归附西鄙 以宁荆湘大祲流民万余入广安等处剽掠佥议加兵旭坚持不可遣官驰谕移文所在赈济之】周济 【洛阳人正统时巡抚四川威州土官董敏王允相讐杀诏济督官兵进讨济曰朝廷绥安远人宜先抚 而後征驰檄遂解】吴景【南陵人正统中任四川佥事时流贼蓝鄢之党遁入川东逼江津景督战死 之】李匡【黄岩人正统初进士为按察司副使奉例录囚巡行郡县平反数十事名大着及草塘大坝 弗靖擢副都御史巡抚四川内理凋敝外调师徒频年讨平之】何洪【全椒人景泰末以都指挥使掌 四川都司事与平东苗宪宗即位论功擢都督佥事巡抚汪浩乞留洪四川许之德阳人赵铎反自称赵 王汉州诸贼皆归之连番衆数?城杀将吏遣其党何文让及增悟昇掠安岳诸县洪斩悟昇生擒文让 铎将逼成都官军分三路讨洪偕都指挥宁用趋彰明贼引去追至梓潼朱家河力战贼少却洪乘胜陷 阵後军不继为贼所围左右跳荡杀贼甚衆力竭而死洪勇敢善抚士号令严蜀将无及之者诏赠都督 同知】刘雄【临淮人四川都指挥佥事为人刚劲遇敌辄前尝捕贼汉州生擒七十余人及赵铎之乱 追之罗江大水河馘数人贼连败千户周鼎伤雄前救之径奔贼阵丛刺死诏赠都指挥同知】张瓒 【孝感人成化中以右副都御史巡抚四川会松茂番寇边西鄙绎骚命瓒兼督松茂安绵建昌军务瓒 帅师破灭五十二砦殱其魁撒哈等余一百五砦悉献马纳欵诸番悉平名着西蜀】王轼【公安人成 化时为大理寺右丞録囚四川平反百余人寻擢四川副使岁凶发廪赈贷请官银十万两为籴费後按 嘉定同知盛崇仁赃罪为其所构下吏弘治初复擢四川按察使】彭韶【莆田人成化九年任四川按 察使有扈氏曹氏杀人狱久不决韶至一询得实撤境内淫祠王府祭葬旧遣内官公私繁费奏罢之】 夏埙【天台人成化中巡抚四川苗獠时为寇埙立互知会捕法贼为之戢古州苗万余居烂土久时议 逐之埙谓非计埙刚戒善听断所至民不寃在蜀三年民夷畏服】洪钟【钱塘人宏治初为四川按察 使马湖土知府安鳌恣淫虐土人妇女将婚必请命或至老不敢嫁杀无辜数百人掘冢墓焚庐舍甚衆 讐家讦奏有司利其金迁延二十年佥事曲鋭请巡按御史张鸾按治钟赞决捕鳌送京师置极刑安氏 自唐以来世有马湖至是改流官一方始靖】谢士元【长乐人为四川右参政进右布政宏治初擢右 副都御史土蕃有大小娃者将煽乱士元托行边驰诣其地贼恐罗拜道左徐慰遣之岁大祲流民趋就 食士元赈恤有方全活者数万】童轩【鄱阳人宏治初以右副都御史提督松潘军务值岁饥开仓赈 贷资遣流移还业禁令所出军民称便南路镇番素苦蛮贼出没岁减军饷充犒军多逃亡轩易以官帑 银布军乃无乏】潘蕃【崇德人宏治九年以右副都御史巡抚四川部内多番寇蕃宣布威信番人畏 服岁罢假道金千计扞御抚辑积五年朝廷无西顾忧】张昺【慈谿人宏治中历四川佥事有富豪杀 人屡以贿免御史檄昺治果得其情寻进副使守备中官某将进术士周慧於朝昺即擒慧治罪徙之极 边】周瑛【莆田人宏治中任四川参政陞右布政励风节布袍瓦器意淡如也於民一介不取时论重 之】王源【五台人正德中任四川佥事值贼蓝廷瑞等作乱源顾兵无可用以死自誓及城陷遇害】 彭泽【兰州人正德时总督川陕诸军讨四川贼时廖麻子喻思俸猖獗泽偕总兵官时源数败之擒麻子於剑州思俸窜通巴间督诸军围之卒就擒以次讨平内江荣昌诸贼并平成都乱卒之执知州指挥 者诏留保宁镇抚】林俊【莆田人正德四年以右副都御史巡抚四川时保宁贼蓝廷瑞鄢本恕廖惠 势张甚俊督军击败之擒廖惠以次击泸州贼曹甫破之复与总制洪钟共擒本恕廷瑞而益发土兵击 剿甫党方四累功进右都御史中贵子弟欲冒军功辄禁止去官之日士民号哭追送】王廷相【仪封 人正德中任四川提学佥事经品题者率以名着剏建大益书院以祀前代诸贤嘉靖六年以右副都御 史巡抚四川条陈川蜀利弊卓有经济之略】冯杰【正德中官四川副使贼麻六儿逼川东杰率兵追 击於苍溪俘斩颇衆日晡移营铁山关贼乘夜冲突兵溃杰死之赠按察使諡恪愍】卢翊【常熟人正 德八年任佥事成都之田皆资灌口堰水近源淤塞民称病翊采衆议濬之泽润数百里历陞副使】盛 应期【吴江人正德末以右副都御史廵抚四川讨平天全六番招讨使高文林会泉江蛮普法恶作乱 富顺奸民谢文义文礼附之应期督指挥何卿等先後讨诛】胡世宁【仁和人正德末以右佥都御史 巡抚四川松潘所部熟番将吏久不能制率输货以假道世宁陈方略请选将益兵立赏罚格严隐匿修 烽堠时巡檄以振军威通道路诏悉施行又劾副总兵张杰中官赵钦贪虐皆罢去】吕翀【江西永丰 人正德时迁四川副使修成都江堰以资灌溉水利大兴】姜宝【丹阳人嘉靖时以佥事提督四川学 政能鉴识才器与诸生倡明道学一时蜀士彬彬文教翔洽】余珊【桐城人嘉靖初为四川副使备兵 威茂律已清严居官威惠并施外艰归士民祀之名宦後副使胡东皋谒祠独顾珊叹曰此吾师也】顾 珀【晋江人嘉靖初为四川副使威茂二州地连松潘番人时出没为患珀修城堡募材勇核赏番余银 得万两雇民凿石崁开衢路以通往来初番人入贡多挟刀乘间剽掠珀禁毋挟诸番帖然】胡东皋 【余姚人嘉靖初为四川副使分巡建昌前使多驻节雅州东皋亲驻其地申严约束军民帖然番贼入 寇殱之无敢牧境上者平越嶲岭道使寇不得依据建昌有大渡水湍悍多覆溺为相山势移其处人号 胡公渡及去立祠祀之】蒋信【常德人嘉靖时为四川水利佥事播州土官以重贿馈于途叱去之尽 心民瘼民无不得以情言者有道士以妖术惑衆横夺人赀他司遣人往摄莫敢近信召之寘诸法】严 清【云南後卫人嘉靖朝官四川按察使右布政并有清望隆庆初以右佥都御史巡抚四川清久宦川 中僚吏惮其风悉率厉名行少墨败者罢郡县卒团操成都番人入贡裁为定额痛絶强宗悍吏大学士 赵贞吉称其约已爱人省事任怨当岁荒民流无不倚清如父母】杨守礼【蒲州人嘉靖中以右副都 御史巡抚四川乌都鹁鸽诸番为乱与副将何卿讨破之因进兵破遮花高黄脊鱼三部又破鵞儿刁农 鸡公诸部降其余砦番人震讋】刘显【南昌人冒蜀籍为武生嘉靖中宜宾苖乱显从巡抚张杲军手 格杀五十余人擒首恶三人隆庆末叙州都掌蛮为乱其酋阿大阿二方三据九?山僭称王奸民阿苟 为贼耳目巡抚曾省吾属显军事往讨诸军集叙州诱执阿苟凿滩通饷击斩贼党阿墨遣间谍诱遂尽 璧九丝乘夜贼无备斩关而入三酋以次就擒録功进显都督同知又击西川番没舌丢骨人荒诸砦斩 其首恶抚余衆而还建昌傀厦洗马诸番咸献首恶西陲以宁】刘綎【显子万历初从显讨九丝蛮勇 冠诸军寻以总兵官讨播酋杨应龙贼闻綎至惧据峒坚守诸将惮其险綎左持金右挺剑督战大呼曰 用命者赏不用命者齿剑连克三峒贼尽鋭来攻綎设伏殱之乘胜追逐夺诸险隘後又讨平建昌逆猓 分八道督诸将进攻诸猓巢穴一空】郭子章【泰和人万历四年官四川提学副使闻来知德隐居着 述遂单骑造庐知德欵以粗粝瓦盆相对竟日忘返时人两重之】王廷瞻【黄冈人万历五年巡抚四 川番屡犯松潘令副使杨一桂总兵官刘显剿之殱其魁羣蛮纳欵风村白草诸番久踞二十八砦率男妇八千余人来降复命显讨建昌傀厦洗马姑宰铁口诸叛番皆献首恶】沈瑞临【仁和人万历中陞 川东兵备佥事公廉有方略播州杨应龙煽动瑞临抚摄应龙惮服威信终其任不敢叛以终养归部中 有羡金属吏致赆瑞临正色却之归囊不携蜀中一物】王象乾【新城人万历中总督四川湖广贵州 军务兼巡抚四川播州杨应龙初平分其地为遵义平越二府改设流官其遗党吴洪结连水西为乱讨 平之】李化龙【长垣人万历中播州宣慰使杨应龙反化龙以兵部右侍郎总督湖广川贵军务兼巡 抚四川讨之分兵八道并进遂灭应龙以其地置遵义平越二府分属川贵】陈璘【翁源人万历中以 总兵官分讨杨应龙尽殱四牌七牌诸贼】周嘉谟【汉川人万历十年为四川副使分巡泸州穷治大 猾杨腾霄置之死建武所兵燔总兵官沈思学廨单车谕定之寻抚白草番督兵卭州灌县皆有方略】 李应祥【九谿卫人万历十三年为四川总兵官讨平松茂叛番明年平建昌越嶲诸猓又明年平卭部 逆酋以其地置屏山县三巨寇积为蜀患至是悉定威振西南论功累加都督同知被劾罢职会征播州 再起合诸军灭杨应龙仍留镇蜀讨其遗孽尽平之卒官】徐可求【西安人以副都御史巡抚四川驻 节重庆天启元年蔺酋奢寅有叛志可求因颁赏慰之寅疑其绐已遂於演武场执可求遇害】骆日升 【福建人历川南道副使奉命监军睹樊龙等骄横方欲以法制之而变乱卒起日升遇害时川东守道 孙好古巡道李维周知府章文炳咸骂贼死之】黄文魁【福建人四川总兵樊龙变起手刃枭贼贼攅 刺杀之】朱燮元【山隂人万历末官四川副使寻迁左布政天启初奢崇明父子反围成都巡抚总兵 皆遇害朝廷擢燮元右副都御史巡抚四川贼多方攻城燮元随机应击贼计无所施其将罗象乾降燮 元与同卧起象乾感激誓报己而诸军至象乾内应贼遁去围解复州县卫所四十贼尚据永宁进克之 杀奢寅崇明乞降拓地千余里立屯制赋蜀中遂安】徐如珂【吴县人天启元年迁川东兵备副使击 杀奢崇明党樊龙复重庆】刘可训【天启元年恤刑四川会奢崇明反困成都可训佐城守有功擢佥 事监军讨贼崇明走龙场坝可训督诸将进剿功最多总督朱燮元彚奏文武将吏功盛推可训乃迁威 茂兵备参议崇祯元年改叙泸副使仍监诸军与总兵侯良柱破贼十万衆于五峯斩奢崇明及安邦彦 御史毛羽健言可训将孤军经蛮烟瘴雨出生入死者多年五路大战十道并攻皆抱病督师誓死殉国 畀以节钺谁曰不宜帝颇纳其言】林兆鼎【福建人天启初为四川参将奢崇明作乱兆鼎进攻客仲 坝直抵龙场擒奢崇明妻及弟蜀乱稍定擢副总兵】马如蛟【和州人崇祯初出按四川安邦彦奢崇 明为四川将士所馘而贵州军与争功如蛟劾巡抚苏琰冒功罪蜀中奸民率以他人田产投势家如蛟 列上十事永革其弊】陈良谟【鄞人崇祯十二年巡按四川张献忠罗汝才猖獗杨嗣昌议尽驰入蜀 蹙而殱之檄诸将集于郧襄良谟曰是将以蜀为壑也躬閲关隘严饬文武将吏为堵剿计期满当还诏 留任专护蜀王良谟饬守具檄属城坚壁清野数调诸将出击贼犯成都良谟遣将列要害为犄角势一 再战贼始奔溃优旨赐银币明末狥难 本朝 赐諡恭洁】张继孟【扶风人历官副使分巡川西 张献忠寇成都与兵备副使陈其赤等佐巡抚龙文光守城城陷被执幽之僧寺时献忠僭帝号欲用之 不屈遇害妻贾氏亦从死 本朝乾隆四十一年 赐諡忠节其赤崇仁进士自投百花潭死家人 同死者四十余人 本朝乾隆四十一年】 【赐諡 节愍】侯良柱【叙州府人崇祯时以副总兵讨逆贼奢崇明战于水蔺间崇明授首献贼初 犯蜀良柱鏖战于绵州高本山力战而死贼恨之裂其屍 本朝乾隆四十一年 赐諡忠烈】张令【永宁人初为四川宣抚奢崇明反子寅实首谋令密通于镇抚计枭寅首事闻擢令副总兵官守川北 毛洽隘统领通巴五路贼不敢近川境者数年一日贼拥衆猝至令徒步持战力尽死之 本朝乾隆四 十一年 赐諡忠烈】陈士奇【漳浦人崇祯十五年擢四川巡抚松潘兵以索饷叛聚衆数万士奇 谕以祸福咸就抚士奇方候代瑞玉避闯贼自汉中来奔总兵赵光远拥兵二万至保宁蜀人震骇士奇 责令退守阳平明年张献忠陷夔州士奇遂留驻重庆或言公已谢事宜去士奇不可誓死固守城陷大 骂而死 本朝乾隆四十一年 赐諡忠烈】龙文光【柳州人分守州北道以参政擢右佥都御史 巡抚四川驻节顺庆闻贼至成都星驰赴省以图拒守城陷赴水死】刘之勃【凤翔人崇祯中出按四 川列城多遭乱之勃尽心抚绥力请缓赋省刑张献忠陷蜀之勃被执贼以其同乡欲用之之勃劝以不 杀百姓改邪从正辅立蜀世子贼不从大骂而死 本朝乾隆四十一年 赐諡忠烈】 本朝孟乔芳【汉军镶红旗人顺治元年总督陕西二年冬遣总兵范苏等入蜀讨张献忠克复龙安疏 陈蜀地战守之计多见施行寻总督川陕三边军务卒 赠太保諡忠烈】李国英【汉军正红旗人顺 治三年从肃王取蜀殱献贼 大兵凯旋留国英镇保顺间剿平余贼代王遵坦 为巡抚治兵阆中军 旅之後饥疫频仍国英劝农桑备战守礼贤兴学士民复业刘文绣逼阆中汉沔震动国英举兵破之寻 总督川陕康熙元年奉诏帅湖广陕西河南四川四省兵会剿茅麓山贼李来亨袁宗第等国英师次夔 府伐榛莽开道以进遂夺羊耳山败宗第於茶园坪追及巫山据其城宗第又合郝永忠刘体纯引衆数 万来攻我兵出战体纯溃自杀乘胜追至黄草坪永忠宗第以次授首遂进兵围来亨於茅麓山来亨穷 蹙偕妻子自经死至是寇孽悉平国英镇蜀凡二十有一年以劳瘁卒於官赐諡勤襄入祀贤良祠】郝 浴【定州人顺治八年以御史巡抚四川时巨寇刘文绣等踞滇黔吴三桂握重兵屯保宁久无功浴至 劾其总兵剽掠任用私人包藏异志未几东西川俱陷三桂弃保宁退走绵州浴闻警一昼夜七驰檄邀 三桂还决策固守贼薄保宁势张甚浴遍历行间以忠义激发将士与贼战遂大破之西川平浴具疏条 析蜀事即密陈三桂跋扈状三桂衔之谮以他事坐降调归康熙十二年三桂反 召还录用时陕西 提督王辅臣叛浴疏陈机宜以为逆贼计日可擒又言民间纳粮每多额外徵求以致正额反缺又招买 军需名为市易实摊派里民并请 勅督抚严察均得 旨允行卒 赐祭葬如例入祀乡贤 祠】张桩【阳城人顺治间巡抚】 【四川时保顺二府初隶版图桩请拨牛种五万给兵民资其耕稼是岁除供军储外仍贮粟六千八百 有奇又疏请振兴文教整肃吏治蜀人德之】陈安国【沔阳人以佥事监军四川会巨寇攻保宁甚急 安国诣西安乞兵总督孟乔芳应之围遂解又尝降姚黄贼衆数万寻以事下狱後得白擢井陉道】姚 缔虞【黄陂人顺治间巡抚四川川当残破之後仕宦多侨寓异地缔虞具疏请令还籍核勘田亩均徭 赋豪猾无所规影】张所志【汉军正黄旗人顺治十七年巡按四川时土广人稀道路榛莽所志招辑 流移各令复业疏陈全川事宜多被采纳】佟凤彩【汉军正蓝旗人康熙元年巡抚四川疏请复修都 江大堰民田被其利】张德地【汉军镶蓝旗人康熙三年巡抚四川初总督苗澄以蜀省额兵四万欲 抽拨七千人屯田计一岁所获可资军饟德地恐兵不习耕土不宜人独持不可欲度防御稍轻之地量 为裁汰岁计所减亦当屯田收获之数疏闻报可又请定夔关总税裁宁番越嶲会川盐井梅岭安宁大坝诸处襍税商旅德之】郎廷相【汉军镶黄旗人康熙三年官四川布政司绥集流移给庐舍耕具营 廨舍建学校兵大之余百废具兴民不知扰擢河南巡抚远近攀留者遮道号泣】李翀霄【绦州人康 熙三年为四川按察使蜀乱初定鞠治胁从株连者三百人翀霄止殱渠魁三人余尽开释又请罢陕西 茶马以除蜀民之累】音泰【满洲镶红旗人初为西安驻防兵康熙十三年随副都统佛尼埒征逆藩 吴三桂叛党谭宏等屡败贼兵十九年进征四川克保宁叙州授骁骑校三十四年从将军博霁征噶尔 丹以功予云骑尉世职寻擢西宁总兵官四十八年迁川陕总督四十九年干伟番蛮罗都等刼掠宁番 卫提督岳昇龙疏请往剿上命巡抚年羮尧偕往羮尧至昇龙已擒罗都等三人羮尧先还昇龙同总兵 郝宏勲招降番蛮十余万音泰即请以降酋为土司分隶其衆因劾羮尧不偕往并先还罪状未几昇龙 以疾解任羮尧知其曾借帑金万两尚未归欵欲率属捐俸代偿音奉不从羮尧遂入告上以昇龙効力 多年允羮尧代偿】 【谕大学士曰音泰洁清自持不狥情面乃实心任事人也卒年六十有三 赐諡清端】杭爱【满洲 正白旗人康熙十三年吴逆之叛镇西将军席卜臣率师入蜀杭爱以陕西巡抚督运粮饷因疏言大兵 日久粮饷皆取给西安若仅由陆路转输缓不济急必兼水道并运并请募商运粜以足军实十九年调 任四川巡抚会逆镇谭宏叛将军葛尔汉等往剿】 【敕命杭爱与将军吴丹等慰抚夔州诸路以安反侧明年建昌土司安泰宁隂蓄乱谋杭爱申谕祸福 泰宁惧来降先是吴逆倡乱四川郡县悉为贼踞百姓逃亡弁兵强占民田抗赋不纳至是杭爱疏言方 今逆孽渐平逃亡渐复请急行清理占种民田者令即给还违者论罪若开垦年久无原业主者仍听佃 种得旨允行康熙二十二年卒於官 赐諡勤襄入祀名宦祠】赵良栋【宁夏卫人康熙十九年以 勇略将军讨吴三桂破贼帅吴之茂于石峡由隂平间道入成都贼衆奔溃旬日间郡邑传檄而定明年 击贼党胡国柱等克关山象岭黎州诸地于是建昌诸道相率归欵良栋行军有纪律所过秋亳无犯蜀 人德之卒年七十有七 赐諡襄忠】杨茂勲【汉军镶红旗人康熙初总督四川吴三桂伪总督王 公良率伪将军王凤峡刘之卫等据夔州十九年茂勲统兵由楚江峡路逆流而上破巫山帆风直进不 二日抵夔城兵刃未交羣贼宵遁】王之鼎【汉军正红旗人官四川提督康熙十九年驻节永宁吴三 桂伪将胡国柱等围城急之鼎坚守弥月援兵未至城陷被执不屈死之 赠太子少保諡忠毅】张松 龄【莆田人为四川参议蜀当雕?之後民多逃窜松龄招徕之给以牛种民复其业旋以裁缺归死耿 精忠之难】王隲【福山人康熙十九年分巡松茂道蜀中甫定隲招徕抚驭尝筑都江堰堤以导水利 民田赖之】李辉祖【汉军镶白旗人康熙二十七年官四川布政司时岁供蜡料栈道险阻民多以为 病辉祖力请于巡抚奏罢之绥流民辟荒土厘刑隐诡脱之奸按亩徵赋民以为便】岳昇龙【庄浪卫 人康熙三十七年官四川提督时建昌凉山诸番蠢动昇龙率勇敢直逼贼巢番衆震慑弃戈投欵者凡 十万九千户】锡勒建【满洲镶红旗人康熙三十九年以吏部尚书总督川陕事时乌思藏喇嘛擅杀 内地土官锡勒逹疏请】【敕令第巴拘犯解讯并请移化林营兵驻打箭炉以资弹压既而逆番刼掠官兵截阻桥道锡勒达密 陈机宜并请亲往与侍郎满丕提督唐希顺会剿因秦地紧要需人镇抚】 【谕止之寻满丕等报捷康熙四十年十月锡勒逹还京任部事四十五年卒 赐祭如例】刘德芳 【辽阳人康熙四十三年官四川按察使谳决平允时兼榷茶盐德芳参筹尽善岁无停滞尝葺文翁石 室为锦江书院一时人士欣然向学】陈璸【海康人康熙四十八年督学四川屏絶请托以甄拔人才 为心莅官之日止以一力自随襆被萧然衡校每至夜分不辍试未竣调补台湾道】


秦李冰【孝文王时为蜀守凿离堆辟沬水之害穿成都二江溉田万顷蜀人永飨其利子二郎赞 助其父厥功懋焉】汉文翁【舒人景帝时为蜀郡守仁爱好教化蜀地僻陋有蛮夷风文翁欲诱进之 乃选郡县小吏开敏有材者十余人遣诣京师受业博士或学律令数岁皆成就还归文翁以为右职又 修起学宫于成都市中招下县子弟以为学官子弟高者以补郡县吏次为孝弟力田常选学官僮子使 在便坐受事每出行县益从学官诸生明经饬行者与俱吏民荣之争欲为学官弟子由是大化蜀地学 于京师者比齐鲁焉至武帝时乃令天下郡国皆立学校官其自文翁为之始云】赵护【成帝鸿嘉三 年广汉男子郑躬?盗库兵四年党与寖广犯四县衆且万人拜护为广汉太守发郡中及蜀郡合三万 人击之或相捕斩除罪旬月平】张堪【宛人光武时拜蜀郡太守时大司马吴汉伐公孙述军余七日 粮阴具船欲遁堪闻之驰往见汉说述必败不宜退师汉从之成都既拔堪检閲库藏收其珍宝悉条列 上之秋毫无犯慰抚吏民蜀人大悦】文齐【梓潼人平帝末为益州太守公孙述据益土齐固守拒险 述拘齐妻子许以封侯终不降闻光武即位间道进表蜀平封齐承义侯】蔡茂【怀人光武时为广汉 太守有政绩时阴氏宾客在郡界多犯吏禁茂辄纠案无所回避】第五伦【长陵人永平中为蜀郡太 守蜀地肥饶掾吏皆鲜车怒马以财货自达伦悉简其丰赡者遣还之更选孤贫志行之人以处曹任于 是争赇抑絶文职修理所举吏多至九卿二千石】杨仁【阆中人章帝时拜什邡令寛惠为政劝课掾 吏弟子悉令就学其有通明经术者显之右署或贡之朝由是义学大兴】亷范【杜陵人建初中迁蜀 郡太守俗尚文辩好相持短长范每厉以淳厚不受偷薄之说成都民物丰盛邑宇逼侧旧令禁民夜作 以防火灾而更相隐蔽烧者相属范乃毁先令但严使储水百姓歌之曰亷叔度来何暮不禁火民安作 平生无襦今五袴】陈宠【沛国洨人和帝初为广汉太守西川豪右并兼吏多奸贪诉讼日百数宠到 显用良吏王涣坛显等以为腹心讼者日减郡中清肃】高□【陈留人光和中为蜀郡太守念文翁为 政有法因祀殿颓圯为修饰之续增一室以祀先圣先贤又作石室以祀文翁焉】黄昌【余姚人顺帝 时迁蜀郡太守先太守李根年老多悖政昌到吏人讼者七百余人悉为断理莫不得所密捕盗帅一人 脇使条诸县强暴姓名居处乃分遣掩讨无有遗脱宿恶大奸皆奔走他境】第五访【长陵人顺帝时 察孝廉补新都令政平化行三年之间邻县归之户口十倍】韦义【杜陵人顺帝时为广都长政甚有 绩广都为生立庙及卒吏民举哀若丧考妣】李膺【襄城人桓帝时出补蜀郡太守修庠序设条教明 法令威恩并行蜀之珍玩不入于门益州纪其政化】三国汉李严【南阳人汉末益州牧刘璋以为成 都令有能名】董和【枝江人汉末刘璋以为牛鞞江原长成都令蜀土富俗奢和躬率以俭防遏踰僭 为之轨制所在皆移风变善畏不敢犯县界豪强惮和严法说璋转和为巴东属国都尉吏民老弱相携 乞留者数千人璋听留二年还迁益州太守】杨洪【武阳人先主争汉中时蜀守法正从行诸葛亮表 洪领蜀郡太守衆事皆办遂使即真】邓芝【新野人先主定益州芝为郫邸阁督先主与语大奇之擢 为郫令迁广汉太守所在清严有治绩】蒋琬【湘乡人先主入蜀除广都长先主尝至广都见琬衆事 不理将加罪诸葛亮请曰蒋琬社稷之器非百里才也其为政以安民为本不以修饰为先愿主公重加 察之先主乃不加罪顷之为什邡令】王连【南阳人先主平成都以为什邡令转任广都所居有绩後 迁蜀郡太守】吕乂【南阳人先主时为新都绵竹令存心隐恤百姓称之为一州诸城之首累迁广汉 蜀郡太守蜀郡户口衆多士伍亡命更相重冒奸巧非一又到官为之防禁开喻劝导数年之中漏卫自 出者万余口】卫常【章武中为新都令政平讼理御吏不苛开池筑堰以便水利民思其德因名曰卫 湖】姚伷【字子绪阆中人建兴中任广汉太守善知人有政绩诸葛亮辟为丞相掾伷并进文武之士 亮称之曰忠益莫大于进人而进人者各务其所尚若姚伷并存刚柔以广文武之用可谓博雅矣】晋 周处【阳羡人武帝时为广汉太守郡多滞讼有经三十年而不决者处详其枉直一朝决遣】南北朝 梁柳憕【河东解人武帝时为蜀郡太守为政亷恪益郡怀之】魏辛昂【狄道人大统末尉迟回平蜀 表为成都令昂到县即与诸生祭文翁学堂因共欢宴诸生曰子孝臣忠师严友信立身之要如斯而已 若不事斯语何以成名各宜自勉克成令誉昂言切理至诸生等并深感悟归而告其父兄曰辛君教诚 如此不可违之于是井邑肃然咸从其化】隋柳俭【河东解人高祖初为广汉太守甚有能名】韦仁 夀【万年人大业末为蜀郡司法书佐断狱平得罪者皆自以韦君所论死无恨】唐李择言【郑惠王 元懿孙武后时守汉州张嘉贞为益州都督性简贵按部刺史倨甚独引择言同榻坐讲绎政事】 韦嗣立【阳武人武后时为双流令政为二川最】刘易从【武后时彭州长史决唐昌沲江凿川派流 合堋口埌岐水溉九陇唐昌田】顔春卿【琅琊人开元初调西浦主簿常送徒于州亡其籍至廷口记 物色凡千人无所差长史陆象先异之转蜀尉】章仇无琼【颍川人开元中益州长史开通济大堰一 小堰十自新津中江口引渠南下百二十里至眉州西南入江溉田千六百顷】顔泉明【琅琊人肃宗 拜为郫令政化清明诛宿盗人情翕然成都尹举课第一迁彭州司马】高仁厚【为西川押衙蜀盗阡 能等纷起节度使陈敬瑄以仁厚为都招讨指挥使悉平贼乱授仁厚川东节度使】杨晟【昭宗时守 彭州王建据蜀数攻彭州城?之日不屈而死其爱将安师建者勇而有礼既就执建顾曰尔报杨司徒 足矣能从我乎师建谢曰杨司徒誓同生死不忍复戴日月三谓不回乃杀之】宋吕余庆【安次人太 祖平蜀命知成都府时盗贼四起军士恃功骄恣大将王全斌等不能戢下一日药市始集街吏驰报有 军校被酒持刀夺贾人物余庆立捕斩之以狥军中畏服民皆安堵】刘熙古【宁陵人太祖时知成都 府九里堤坏熙古规画修筑以扞水患民德之曰刘公堤】吕端【安次人开宝中知成都府为政清简 远人便之】辛仲甫【孝义人太祖时知彭州州卒诱营兵及诸屯戍以长春节宴集为乱属春初仲甫 出城巡视见壕中草深意可藏伏命烧薙之其党疑谋泄乃自首尽擒斩之先是州少种树暑无所休仲 甫课民栽柳荫行路郡人德之名补阙柳太祖问羣臣文武兼资者赵普以仲甫对徙益州兵马都监太宗时知成都府奏免岁输铜钱罢榷酤政尚寛简蜀民多安之】郭守文【太原人太祖平蜀选知简州 时剑外多寇守文悉招来集附】安守忠【晋阳人乾德时汉州刺史时寇难甫平使车旁午公帑不足 守忠出私钱以给用每遣使太祖必戒曰守忠在蜀律已以正汝当效之】王晋卿【河朔人乾德四年 知汉州时蜀初平寇盗充斥晋卿严武备设方畧擒捕靡遗盗贼无敢窥其境】耿昭化【河南人为蜀 州司户参军盗据城欲脇以官昭化大骂至断手足不屈而死】张咏【鄄城人太宗时知益州时李顺 构乱王继恩上官正总兵攻讨顿师不进咏以言激正免其亲行大致克捷时民多脇从咏移文谕以朝 廷恩信使各归田里且曰前日李顺脇民为贼今日吾化贼为民不亦可乎蜀士知向学而不乐仕宦咏 察郡人张及李□张逹者皆有学行为乡里所称遂敦勉就学三人悉登科士由是知劝民有谍诉者咏 灼见情伪立为判决人皆悦服改兵部郎中真宗时以咏前在蜀治行优异复命知益州上传谕咏曰得 卿在蜀朕无西顾之忧矣】凌策【泾人太宗时为西川节度推官以强干闻李顺之乱川陕选官多惮 行策自陈三涖蜀境谙其民俗即命知蜀州真宗时复知益州初策登第梦人以六印加剑上遗之其後 往剑州凡六任时以为异策勤吏职处事积密真宗尝对王旦称策治蜀敏而有断】宋璫【渭南人太 宗时知益州属岁饥多盗璫始至以方畧擒捕招辑盗皆首伏屏息下诏嘉奬端拱初就拜右谏议大夫 西川转运使】程羽【陆泽人太宗时知成都府为政寛简蜀人便之】郭载【浚仪人端拱中知成都 府行至梓州时李顺已构乱有日者潜告曰益州必?公往当受祸少留数月可免载曰吾受诏领方面 阽危之际岂敢迁延耶即日入成都顺兵攻城急载斩关出随招安使王继恩统兵讨平之】谢涛 【富阳人太宗时知华阳县时李顺初平田庐荒废诏有能占田而倍入租者与之于是腴田悉为豪右 所占流民至无所归涛收诏书悉以田还其主】刘师道【东明人太宗时知彭州转运使刘锡马襄上 其治绩召归】马知节【蓟人太宗时年十八监彭州兵以严御衆衆惮之如老将】郭延濬【彭城人 太宗时知汉州州经兵燹廨舍桥梁城砦悉毁延濬募军民葺之又率州帑以应军需】薛田【河东人 真宗时为益州路转运使民间以铁钱重私为劵以便交易谓之交子而富家专之数致争讼田请置交 子务以权其出入未报及寇瑊守益州卒奏用其议蜀人便之】高觌【蕲人真宗时为益州转运使彭 州广碃丽二峡地出金宦者挟富人请置塲募人夫采取之觌曰聚衆山谷间与夷獠杂处非远方所宜 且得不偿失奏罢之】张佶【渭南人景德中为益州钤辖御军抚民甚有威惠蜀人久犹怀之】任中 正【济阴人景德中代张咏知益州在郡五载遵咏条教蜀人便之】王曙【河南人真宗时知益州绳 盗以峻法多致之死有卒夜告其军将乱立辨其伪斩之】寇瑊【临汝人真宗时知益州有政绩】赵 稹【宣城人天禧中知益州度支市锦六千疋召工计岁织裁千余疋止以岁所织数上供】刘随【考 城人真宗时通判益州安抚使吕夷简言其才】赵湘【华州人真宗时知新繁县以吏最命知商州】 李行简【冯翊人真宗时为彭州军事推官邻州富民陈子美父死继母诈为父书逐出之素诉不得直 转运使檄行简核正其狱】陈从易【晋江人真宗时调彭州军事推官摄州事时王均盗据成都彭人 谋应之从易斩其首谋召余党晓以祸福贳之衆皆呼悦乃率励将吏修严守械戒其家僮积薪舍後曰 吾力不足以守当死于此贼闻其有备不敢入境】司马池【夏县人真宗时为郫县尉蜀人妄言成兵 叛蛮将入寇富人争瘗金银逃山谷间令假他事上府主簿称疾不出池摄县事会上元张灯乃纵民游 观凡三夜民心遂安】章频【浦城人真宗时知九陇县眉州大姓孙延世伪为券夺族人田久不能辨转运使按治之频视墨浮朱上曰此必先盗印然後书乃引伏】杨怀忠【咸平中知蜀州王均乱怀忠 即调乡兵进讨砦益州诸木桥南以扞卭蜀之乱与雷有终击破之均走领翼虎军追之均穷蹙死】赵 贺【封邱人真宗时知汉州蜀吏善弄法而贺精明吏不敢欺吏呈文牍多被究诘人月为赵家关谓如 关梁不可越也後又为益州转运使】张逸【荣阳人真宗时知益州逸凡四至蜀谙其民风华阳驺长 杀人诬道旁行者县令受财狱既具乃使杀人者守囚逸曰囚色寃守者气不直岂守者杀人乎囚始敢 言而守者果服立诛之蜀人以为神会岁旱逸使作堰壅江水溉民田自出公租减价以赈民初民饥多 杀耕牛食之犯者皆配关中明年岁少稔逸请放还复其业】彭思永【庐陵人仁宗时为益州路转运 使成都府吏盗公钱付狱已三岁出入自如思永摄府事甫一日即具狱中使岁祠蛾眉率留成都购珍 玩价值数百万钱悉责诸民思永朘其三之一使怒去而不能有所中伤】袁抗【南昌人仁宗时为益 州路转运使时三司岁市上供绫锦万二千匹抗言蜀民困?愿少纾其力以备秦中他日之用是年郊 祀蠲其数之半】薛奎【正平人天圣中知益州民妇讼其子不孝诘之乃曰贫无以为养奎出俸钱与 之且戒之曰若复失养吾不贷汝矣其母子遂如初】程琳【博野人天圣中知益州上元张灯州人夜 聚游嬉琳戒曰有火则随救之毋白也巳而果有火终宴人无知者或告振武军变琳曰军中动静我自 知之苟有谋不待告也】王騣【临城人景佑元年知益州戌卒有焚营杀马脇军校为乱者騣潜兵还 营下令曰不乱者敛手出门无所问于是衆皆出命军校指乱者得十余人即戮之】蒋堂【宜兴人仁 宗时知益州庆历初诏天下建学汉文翁石室在孔子庙中堂因广其舍为学宫选属官以教诸生士人 翕然称之】任仲师【济阴人康定中知益州先转运使急于笼利自薪刍果蔬之属皆有筭仲师尽奏 蠲之】杨日严【河南人庆历中知益州时急财用多扰民之贼又陕西奏收市益梓利路溪 洞马而 不知实无马也日严皆奏罢之】文彦博【介休人庆历五年知益州尝击球钤辖廨闻外喧甚乃卒长 杖一卒不伏呼入问状令引出与杖又不受复呼入斩之竟球乃归】田况【信都人庆历中知成都府 蜀自李顺王均再乱人心易摇守得便宜决事多擅杀以为威况至拊循教诲蜀人爱之】程戡【阳翟 人仁宗时知成都府改知凤翔府人言岁在甲午蜀且有变仁宗自择戡再知益州至彭州民妄言有兵 变捕斩之守益州者以嫌多不治城堞戡独完城浚池自固奏禁蜀人妖言诬民者】韩亿【开封雍邱 人仁宗时知益州故事益州岁出官粟六万石粜给贫民是岁大旱亿倍数出粟先期与民民得不饥又 疏九升江口下溉民田数千顷】张方平【南京人至和初知益州未至或扇言侬智高在南诏将入寇 摄守亟调兵筑城民大惊扰朝廷闻之发陕西步骑兵仗络绎往戍蜀诏趣方平行许以便宜从事方平 曰此必妄也道遇戍卒皆遣归他役尽罢适上元张灯城门三夕不闭得卭部川译人始造此语者枭首 境上而流其余党蜀人遂安方西鄙用兵两蜀多所调发方平为奏免横赋四十万减铸铁钱十余万 缗】王素【华县人嘉佑中知成都府先是牙校岁输酒坊钱以供厨传日加厚输者转困素一切裁约 之铁钱布满两蜀而鼓铸不止币益轻商贾不行命罢铸十年以权物价凡为政务合人情蜀人纪其目 号曰王公异断】韩绦【雍邱人嘉佑中知成都府张咏镇蜀日春粜米秋粜盐官给劵以惠贫弱历岁 久权归豪右中人奉使至蜀使酒吏主贸易因附益以取悦绦悉奏罢之】吕公弼【夀州人嘉佑六年 知成都府为治尚寛人疑其少威断营卒犯法当杖悍不受曰宁以剑死公弼曰杖者国法剑汝自请杖 而後斩之军府肃然】高继宣【蒙城人仁宗时为益州都监蜀人富侈元夕大张灯知府薛奎戒以备 盗继宣籍恶少年饮犒之使夜中潜志盗背明日皆获】郑骧【河南人仁宗时提点益州路刑狱建言蜀人引江水溉田率有禁岁旱利不均宜弛其禁】明镐【安邱人仁宗时为益州路转运使岁饥民无 积聚盗贼间发镐为平物价募民为兵人赖以安】孙甫【阳翟人仁宗时知永昌县监益州交子务蜀 用铁钱民苦转贸重故设法书纸代钱以便市易转运使以伪造交子多犯法欲废不用甫曰交子易可 以伪造钱亦可以私铸私铸有犯钱可废乎但严治之不 当以小仁废大利後卒不得废】锺离瑾 【合肥人仁宗时为简州推官以殿中丞通判益州建言州郡既上雨後虽旱多隐之以成前奏请令监 司劾其不实者】陈荐【沙河人仁宗时为华阳尉盗杀人弃屍民田荐出验有以移屍告者田主又杀 其母县欲文致杀二人以逭荐失盗之责荐不可曰焉有诬人以自贳者耶已而获盗】姚仲孙【商水 人仁】 【宗时通判彭州尝以天下久无事不可以弛兵备因上前世御戎料敌之策名防边龟监累迁尚书屯 田员外郎王騣守益州辟通判州事】吕大防【蓝田人仁宗时知青城县故时圭田粟入以大斗而出 以公斗获利三倍民虽病不敢诉大防始均出纳以平其直青城外控?川与敌相接大防据要置逻密 为之防禁山之采樵以严障蔽韩绦镇蜀称其有王佐才入权盐铁判官宋元丰中知成都府】俞汝尚 【乌程人仁宗时知导江县新繁令卒使者使承其乏将资以公田辞不许至则悉以周旧令之家】朱 夀隆【诸城人仁宗时知九陇县吏告民一家七人以火死者夀隆曰宁有尽室就焚无一脱者殆必有 奸逾月获盗果杀其人而纵火也】卢士宏【新郑人仁宗时知汉州校实民产使力役不滥人德之】 鱼周询【雍邱人仁宗时通判汉州城中夜有火部衆救之植剑于前曰攘一物者斩火止民无所失 亡】赵拚【衢州西安人治平初知成都以寛为治拚向使蜀日有聚为妖祀者治以峻法及是复有此 狱皆谓不免拚察其无他曰是特酒食过耳刑首恶而释余人蜀人大悦神宗立召还帝曰闻卿匹马入 蜀以一琴一鹤自随为政简易亦称是乎熙宁五年以大学士复知成都治益尚寛蜀郡晏然】王举元 【镇定人治平中徙成都转运使卭井盐岁入二百五十万为丹棱卓个所侵积不售下令止之盐登于 旧】刘航【魏人神宗时知犀浦县航先知虞城虞城多奸猾喜寇盗犀浦民弱而驯航为政寛猛急缓 不同两县皆治】冯京【鄂州人熙宁中茂州夷叛徙知成都府蕃部何丹方寇鸡粽关闻京兵至请降 议者遂欲荡其巢窟京请于朝为禁侵掠给稼器饷粮食使之归夷人喜争出犬豕割血受盟愿世世为 汉藩】韩宗道【熙宁中擢成都路转运判官时行新法使者相望于道宗道不务纷更不胶旧贯所究 利害务通其平故蜀路视他路独优世论嘉之】陆诜【余杭人熙宁中知成都府青苗法出诜言蜀氓 刀耕火种民常不足今省税科折已重其民轻侈不为储积脱岁俭不能偿逋适?之死地愿罢四路使 者诏独置成都府一路】刘庠【彭城人神宗时知成都府乞禁西川六州与汉人婚姻勿蹈吐蕃侵取 维州之害】张焘【濮州人神宗时知成都府蜀人苦多盗焘严保伍使不得隐而申其捕限南蛮寇黎 雅讨走之罢磨刀崖戍卒】常安民【邛州人神宗时为成都府教授与安惇为同僚惇深刻奸诈尝语 安民曰直道还君富贵输我安民应之曰处厚贵天下事可知我当归山林岂复与君校是非耶】程之 邵【眉山人熙宁中为新繁主簿时更募役法常平使者欲槩州县民力以羡法相补之邵曰此法乃成 周均力遗意当各以一邑之力供一邑之役岂宜以此役助彼邑哉使者愧服】张戬【长安人熙宁元 年知金堂县民有小善皆籍记之月吉召老者饮劳使其子孙侍劝以孝悌民化其德狱讼日少】程珦 【河南人神宗时知汉州尝宴开元僧舍酒方行人讙言佛光现观者相腾践不可禁珦安坐不动顷之遂定熙宁法行为守令者奉令惟恐後珦独抗议指其未便使者李元瑜怒珦即移病归】何常【京兆 人哲宗时为成都路转运副使中使持御札至令织戏龙罗二千匹绣旗五百常奏旗者军器之饰敢不 奉诏戏龙罗惟供御服日衣一匹岁不过三百有奇今乃数倍无益也诏奨其言为减四分之三】胡宗 愈【晋陵人元佑初知成都府蜀人安其政】王觌【如皋人绍圣初知成都府蜀地膏腴亩千金无闲 田以葬觌索侵耕官地表为墓田江水贯城中为渠岁久湮塞积苦霖潦多水灾觌疏治复故民德之号 王公渠】吕由诚【开封人哲宗时通判成都有治绩】马伸【东平人绍圣中为郫县丞守委受成都 租伸屏絶宿弊民争先输多沿途假寐以逹旦常平使者孙俟早行怪问之皆应曰今年马县丞受纳不 我病也俟遂荐于朝】席旦【河南人徽宗时知成都府蜀数有妖言议者遂言蜀士习乱或导旦治以 峻猛旦政务尚和平政和中入见言蜀楮券益多使民不敢信帝曰朕为卿损数百万虚券而别给缗钱 与本业可乎对曰陛下不爱重费以救敝法此古圣王用心也自是钱引稍如故】家愿【眉山人大观 四年调知双流县通判文州郡守郑行纯凭内侍势自恣罢蕃夷互市启边衅愿争之不从径下令复其 旧守怒交章互奏俱报罢高宗时知彭州】邵伯温【洛阳人徽宗时提点成都路刑狱贼史斌窥剑门 伯温与成都帅臣卢法原合谋守剑门贼不能入蜀人德之】唐恕【江陵人崇宁初为华阳令以不能 奉行茶法忤使者谢病免归】苏元老【眉山人通判彭州政和间茂州蛮叛元老移书成都帅周焘曰 此蛮跳梁山谷间惟施黔两州兵可与为敌若檄数千人使倍道往赴贤于官军十万也又策茂有两道 当使正兵阵湿山而阴出奇兵捣刁溪与石泉并力合攻贼腹背受敌擒之必矣焘皆不能用竟得罪後 帅至如元老策蛮势蹙乃降】赵不 【濮王宗晖曾孙高宗时为成都路转运判官适岁饥不 行祗 泸南贷官钱五万缗遣吏分籴比至曰米至矣富民争发粟米价遂平双流朱氏独闭籴不 抵朱氏法 籍其米出令民业耕者田主贷之事末作者富民赈之老幼疾患者官为粥视全活数百万後罢归送者 自成都至双流遮道不得行】李焘【丹陵人绍兴八年调华阳簿後改秩知双流县仕族张氏子居丧 争产焘曰若忍坠先训乎盍归思之三日复来悔艾无讼又有不白其母而鬻产者焘置之理豪强敛 迹】虞允文【仁夀人绍兴二十三年通判彭州中书舍人赵逹首荐允文召对且极论四川财赋科纳 之敝上嘉纳之】孙道夫【丹陵人高宗时知蜀州盗不敢入境州产绫先是守以军匠置机买丝亏直 民病之道夫断其机遇事明了人目为水晶灯笼】王梅【绍兴中守汉州活饥民甚衆转一官】杨大 全【青神人乾道中调温江尉摄邑有政声】梁介【乾道中为彭州守修复三县一十余堰灌 溉 之利及于邻邦诏直秘阁利州路转运判官】黄畴若【丰城人宁宗时知成都府蠲积欠十余万考官 吏冗员非勅令差注者悉罢之为民代输六年布估钱计二十万二千四百缗又别立库储二十五万三 千缗期于异日接续代输又籴米十五万石有奇足广惠仓之储又减他赋之重者民力遂寛初沈黎蛮 屡犯边畴若镂榜晓以祸福青弥两羌遂乞降後董蛮寇犍为利店畴若亟调兵设方畧捕之皆遁去】 洪咨夔【於潜人宁宗时崔与之帅成都请于帝授咨夔籍田令通判成都府与之为制置使首檄咨夔 自近辞曰今当开诚心布公道合西南人物以济国事乃一未有闻而先及门生故吏是示人私也卒不 受惟以通判职事往来効忠蜀人高之】程公许【叙州昌化人嘉定中授华阳尉後改秩知崇宁县蠲 预借免抑配人甚德之】吴昌裔【中江人嘉定中知华阳县修学宫来四方士斥羡钱二十万缗买良 田备旱寻权汉州核兵籍兴社仓郡政毕举时元帅赵彦呐议东纳武仙西结秦巩人莫敢言昌裔独奋 笔力辨其非未几武仙果败二州民亦叛】魏了翁【蒲江人宁宗时知汉州汉号繁剧了翁以化民善俗为冶首蠲积逋二十余万除科抑卖酒之弊严户婚交奸之禁复为文谕以厚伦止讼其民敬奉条教 不敢犯】刘当可【权汉州事吴曦兵屠汉州当可与判官邵复録事参军罗由司户参军赵崇启知雒 县罗君文皆不屈而死】李大全【简州人吴曦叛取简州大全死之】元张廷瑞【至元十三年成都 路总管兴学崇儒勤于抚治化行境内有古循良风】明何文辉【滁人洪武初以参将留守成都号令 明肃军民皆德之帝尝称其谋略威望子环成都後卫指挥使征迤北阵殁】胡子祺【吉水人洪武中 知彭州都江诸堰秦守李冰所凿历代皆用铁石为之劳费不赀元季兵兴堰废子祺议以竹木代工甚 省】方玉 【泸州人洪武间知成都府性俭约一介不取莅政严明士民怀畏】易节【万载人洪武间成都知府 治尚清静吏胥不敢为奸】王佑【泰和人洪武中知崇庆州招徕抚辑甚得民和】胡夀安【歙县人 永乐中知新繁县延父老询邑中利病而罢行之躬行原野劝民耕种性淡泊寝处一纸帐後圃种芦菔 数亩采以供客三宰大邑未尝携妻与子】孔友谅【长洲人永乐中知双流县宣宗初上言六事帝嘉 纳之】王敏【郫县训导宣德中言郫彭盗贼纵横乞命亷能大臣尅期殄灭诏从之】严亨【宣德中 灌县隂阳学训术请筑都江四十四堰诏许之】汪奎【婺源人成化中知成都府岁饥多盗赈救多复 业】李曰辅【南昌人天启时成都府推官值奢贼乱後民物凋残有绥辑劳巡抚朱爕元倚以兵事偕 诸将攻复重庆释脇从无筭随摄仁夀县事】翟英【天启初成都卫指挥奢崇明之乱英扼贼龙泉驿 与後卫指挥韩应泰小河所抚镇都聨若俱力战死】左重【蒙化人灌县知县天启初奢崇明围成都 重鼓励士民救之力战马蹶骂贼死赠光禄寺卿】赵恺【天启初郫县训导奢崇明来攻率衆御之为 贼刺死赠重庆同知】郑安民【浙江人崇祯末为蜀王府左长史贼围成都安民分守南城城?不屈 死 本朝乾隆四十一年赐諡节愍】刘士斗【南海人崇祯末为成都府推官摄府事御史刘之勃荐 为建昌兵备佥事贼将入境之勃促之行士斗曰生死共之复何往及城?被执见之勃与献忠语大】 【呼曰此贼也不可屈节献忠怒遂阖门被杀本朝乾隆四十一年】 【赐諡烈愍】方尧相【黄岗人崇祯末为成都同知监纪军事城?被执不屈死 本朝乾隆四十一 年赐諡节愍】沈云祚【太仓人崇祯中华阳知县流贼破夔门成都大震云祚谒蜀藩陈守御策不应 城?被执脇降不屈被杀本朝乾隆四十一年】 【赐諡忠烈】潘梦科【崇祯中为金堂县典史李贼?城不屈死赠将仕郎 本朝乾隆四十一年 赐入忠烈祠】张应奇【郫县主簿崇祯中李贼?城死赠按察司知事 本朝乾隆四十一年赐入忠 烈祠】 王励精【蒲城人崇祯中迁崇庆知州有善政後张献忠?成都家人劝之去励精不可朝服 北向拜书文文山成仁取义四语于壁登楼自焚死 本朝乾隆四十一年】 【赐諡烈愍】赵嘉炜【山阴人崇祯末郫县主簿守江都堰贼诱降不从投江死 本朝乾隆四十一年赐入忠烈祠】 本朝萧永芃【汉军镶白旗人康熙三年知温江县询民利病而罢行之辟荒田狸枯骨期年之间流亡 复业】周辅奏【海盐人康熙四十七年知成都县发奸摘伏有能名寻摄崇庆州事州多滞狱辅奏至 立谳决百余案称为平允】

周商瞿【双流人孔子弟子生于瞿上乡没亦葬于瞿上至今墓碣犹存文翁石室图作商瞿上】 汉司马相如【字长卿成都人景帝时为武骑常侍因病免客游梁着子虚赋武帝读而善之乃召相如 今尚书给笔札奏上林赋以为郎会唐蒙使蜀畧通夜郎西僰中巴蜀民大惊恐乃使相如谕告巴蜀民 後复通西南夷道拜为中郎将建节往使卭莋冉駹斯榆之君皆请为臣边关益斥常从至长杨猎因上 疏谏上善之拜为孝文园令病免家居茂陵上使所忠往取其书相如已死复遗札言封禅事云太史公 曰相如赋虽多虚辞滥说然其要归引之节俭此与诗之讽谏何异】臣君子【蜀人汉书艺文志臣君 子二篇道家】张寛【字叔文成都人武帝时从上郊甘泉泰畤在帝後七车辨乳星之异世称为七车 张】严遵【字君平成都人卜筮于成都市与人言各因势导之以善日閲数人得百钱足自养则闭肆 下帘而授老子传览无不通着书十万余言扬雄少时从游学已而仕京师显名数为在位贤者称君平 德君平年九十余以其业终】何武【字君公郫县人宣帝时举贤良方正徵对策拜为谏大夫迁扬州 刺吏入为丞相司直丞相薛宣敬重之绥和三年为御史大夫更为大司空武为人仁厚好进士奬称人 之善为楚内史厚两龚在沛郡厚两唐及为公卿荐之朝廷其所居无赫赫名去後长见思其立朝功名 畧比薛宣而经术正直遇之後以不附王莽见诬死】扬雄【字子云成都人少好学博览无所不见为 人简易佚荡嘿而好深湛之思成帝时有荐雄文似相如者召雄待诏承明廷从上甘泉还奏赋以风天 子异焉又尝上河东长杨二赋哀帝时丁傅董贤用事雄方草太元有以自守泊如也或嘲雄以元尚白 因作解嘲客有难元太深因作解难又譔法言十三卷及训纂州箴反离骚广骚畔牢愁于时人皆忽之 惟刘歆范逡敬焉而桓谭以为絶伦侯芭常从雄居受其太元法言】杨宣【字君纬什邡人少受学於 楚国王子张河内郑子侯长於天文图纬成帝徵拜谏议大夫劝上立定陶王为太子出为交州牧太子 即位徵拜太仓令上言封周公孔子後帝从之又荐王刚徐吉郭越龚胜皆名士平帝时持节授为讲学 大夫】王皓【字子庄江原人平帝时为美阳令王莽篡位弃官归公孙述遣使徵之恐不至先系其妻 子皓先自刎以首付使者】王嘉【字公卿江原人平帝时为郎以王莽篡位弃官归公孙述徵之嘉闻 王皓自刎叹曰复之哉乃对使者伏剑而死】冯信【广汉人公孙述徵之托病青盲及闻述诛盥洗更 视曰世适平目即清】姜诗【字士游雒人事母至孝母性好饮江水水去舍六七里妻常泝流而汲母 嗜鱼脍又不能独食夫妇尝力作供鱠呼邻母共之舍侧忽有涌泉味如江水每旦出双鲤鱼常以供二 母之膳赤眉贼经诗里弛兵而过曰惊大孝必触鬼神时岁荒贼乃遗诗米肉受而埋之永平三年察孝 亷显宗诏曰大孝入朝凡诸举者一听平之皆拜郎中诗寻除江阳令遂卒于官所居称治】郭贺【字 乔卿雒人为荆州刺史明帝南巡狞善其法赐以三公之服勅去幨露冕使百姓见此衣服以彰其德徵 拜河南尹卒】杨终【字子山成都人年十三为郡小吏太守奇其才遣诣京师受业习春秋显宗时徵 诣兰台拜校书郎建初元年大旱谷贵终上疏请还诸狱徙者悉罢边屯肃宗从之终又言宣帝博徵羣 儒论定五经于石渠阁方今天下少事学者得成其业而章句之徒破坏大体宜如石渠故事于是诏诸 儒于白虎观论同异焉後受诏删太史公书为十余万言家居时着春秋外传十二篇改定章句十五万 言永元十二年徵拜郎中】郭玉【雒人初有父老号涪翁着针经诊脉法授弟子程高高亦隐迹不仕 玉少师事高学方胗六徵之技阴阳隐测之术和帝初为太医丞多有効应】李尤【字伯仁雒人少以 文章显和帝时侍中贾逵荐尤有相如扬雄之风召诣东观受诏作赋拜兰台令史安帝时为谏议大夫 受诏与谒者仆射刘珍等撰汉记顺帝立迁乐安相所着诗赋铭诔颂七叹哀典凡二十八篇】李胜 【字茂通雒人有文才为东观郎着诗诔颂论数十篇】张霸【字伯饶成都人年数岁而知孝让乡人 号为张曾子七岁通春秋复欲进余经父母曰汝小未能也霸曰我饶为之故字曰饶後博览五经举孝 亷为光禄主事永元中为会稽太守表用郡人处士顾奉公孙枝等并有名称郡中争励志节习经者以 千数四迁为侍中后兄邓隲当朝贵盛闻霸名欲与交霸不答後当为五更会疾卒遗勅诸子葬河南梁 县】杨统【字仲通新都人父春卿善图?学临殁谓统曰吾先祖所传秘记为汉家用尔其修之统感 父遗言从犍为周循学习先法又就同郡郑伯山受河洛书及天文推步之术建初中为彭城令一州大 旱太守使统求雨即降甘澍自是朝廷灾异多以访之作家法章句及内?二卷解说位至光禄大夫为 国三老】杨厚【字仲桓统子厚母与前妻子不相安厚年九岁托疾不言不食母知其旨瞿然改意恩 养加笃厚少学统业精力思述安帝永初二年厚堕统在京师邓太后使中常侍承制问以时政除为中 郎寻免归顺帝时特诏徵厚因陈蠲法改宪之道及消伏灾异凡五事制书褒美拜议郎三迁为侍中梁 冀威权倾朝以车马珍玩遗厚欲与见厚不答称病归家屡徵不就修黄老教授门生上名录者三千】 翟酺【字子超雒人好老子尤善天文历算徵拜议郎迁侍中试策第一拜尚书时安帝任用外戚酺上疏谏宠臣咸畏恶之出为酒泉太守击斩叛羌威名大震迁京兆尹顺帝即位历迁将作大匠损省经用 岁息四五千万屡因灾异多所匡正又上言太学辟雍颓废宜更缮修诱进後学帝从之後遂更起太学 开拓房室学者为酺立碑着援神锡命解诂十二篇】张俊【蜀郡人有才能为尚书郎年少厉锋气郎 朱济丁盛立行不修俊欲举奏之未及行反为所陷下狱当死俊自狱中上书自讼邓太后诏以减死论 俊复上书谢当时皆哀其文】赵典【字仲经成都人父戒官至太尉典少笃行隐约博学经书建和初 四府表荐徵拜议郎帝欲开鸿池典谏而止时恩泽诸侯以无劳受封羣臣莫敢谏典独论奏後为太常 朝廷每有灾异疑义辄谘问之典据经正对无所曲折每得赏赐辄分与诸生之贫者与李膺齐名列于 八俊】赵谦【字彦信典兄子官司隶校尉车师王侍子为董卓所爱数犯法谦收杀之卓怒素敬惮谦 不加罪转为前将军遣击白波贼有功封郫侯】赵温【字子柔谦之弟初为京兆丞叹曰大丈夫当雄 飞安能雌伏遂弃官去岁遭大饥散家粮以振穷饿所活万余人献帝时徵为侍中历官至司徒】任末 【字叔本繁人少习齐诗游京师教授十余年友人董奉德于洛阳病亡末乃躬推鹿车载奉德丧致其 墓所由是知名为郡功曹辞以病免後奔师丧于道物故勅兄子造曰必致吾丧于师门使死而有知魂 灵不惭如其无知得土而已造从之】张楷【字公超霸子通严氏春秋古文尚书门徒常百人五府连 辟举贤良不就顺帝诏云楷行慕原宪操拟夷齐郡守以礼发遣称病不起性好道术能作五里雾】张 陵【字处冲楷子官尚书大将军梁冀带剑入省陵叱之出勅虎贲夺之冀跪谢陵不应即劾奏冀请廷 尉论罪有诏以一岁俸赎百僚肃然初冀弟不疑举陵孝亷责曰举君适以自祸陵曰今伸公宪正报私 恩也】任昉【字文始成都人为尚书令梁冀惮之出为平原太守冀诛後昉复为尚书令历司隶校 尉】王忱【字少林新都人尝诣京师见一书生疾困谓忱曰我有金十斤愿以相赠乞葬骸骨未及问 姓名而絶忱即鬻一斤营其殡葬余金具埋棺下後忱为大度亭长有马驰入亭中风飘一绣被复坠忱 前忱乘马到雒县马牵忱入他舍主人见之大惊问忱所由得马忱具说其状主人曰君何阴德至此因 说葬书生事主人大惊号曰是我子也姓金名彦前往京师不知所在何意卿乃葬之大恩久不报正天 以此彰君德耳因与忱俱迎彦丧余金具存由是显名因举茂才旋除郿令】谅辅【字汉儒新都人仕 郡为五官掾时夏大旱太守出祷山川连日无应辅乃自暴庭中慷慨咒曰日中不雨乞以身塞无状积 薪将自焚须臾澍雨一郡沾润世以此称其为至诚】杨由【字哀侯成都人少习易并七政元气风云 占候其言多验为郡文学掾着书十余篇名曰其平】段翳【字元章新都人习易经明风角有就其学 者虽未至必豫知其姓名有一生来学积年自谓畧究要术辞归翳为合膏药并以简书封於筒中告曰 有急发视之生到葭萌与吏争渡津吏挝破从者头开筒得书即言到葭萌事生叹服乃还卒业翳隐居 窜迹终于家】折像【字伯式雒人其先张江者封折侯父国为郁林太守徙广汉因封氏焉像通京氏 易好黄老言及国卒散金帛资产周施亲疏或谏沮之像曰昔鬬子文有言我乃避祸非避福也智者闻 之咸服焉】何英【字叔俊郫县人学通经纬着汉德春秋十五卷孙汶亦深于学着世务三十篇】三 国汉何宗【字彦英郫人师事广汉任安学问精博先主定益州辟为从事祭酒多所献替迁大鸿胪】 何只【字君肃宗之族人为人寛厚通济补成都令时郫县令缺诸葛亮以只兼二县二县户口猥多饶 诸奸秽只常眠睡值其觉悟辄得奸诈衆咸畏其发摘无敢欺者汶山夷不安以只为汶山太守民夷信 服後迁广汉太守】董扶【字茂安蜀郡人兼通数经善欧阳尚书又事聘君杨厚究极图?至京师游 览太学还乡教授弟子灵帝徵拜侍中在朝称为儒宗甚见器重寻为蜀郡属国都尉年八十二卒始扶发词抗论益部少双故号曰至北言人莫能当所至而谈止也後丞相亮问秦虙以扶所长虙曰董扶能 褒秋毫之善贬纎芥之恶】杜琼【字伯瑜成都人少受学于任安精究安术後主践阼拜谏议大夫迁 太常为人静默少言阖门自守不与世事蒋琬费禕皆器重之其所着韩诗章句有十余万言】张裔 【字君嗣成都人治公羊春秋传涉书史刘璋时举孝亷领帐下司马先主平蜀以裔为巴郡太守转益 州时雍闓据郡遥通孙权缚裔送于吴流徙伏匿数年诸葛亮遣邓芝使吴从权请裔归为亮参军裔少 与杨恭友善恭早死遗孤未数岁裔迎与分屋而居事恭母如母恭之子息长大为娶妇置田宅时人重 其义後官至辅汉将军】常播【字文平江原人建兴中为县功曹县长被诬逋没官谷当论重罪播诣 狱争辨受数千杖肌骨剥烂更历三狱幽闭二年词终不挠事遂分明县长得释衆咸嘉播节义抗烈举 孝亷除郪长】晋杜轸【字超宗成都人父雄绵竹令轸师谯周博涉经史为郡功曹邓艾至成都轸劝 太守出避艾参军牵宏问轸前守所在轸正色对曰前守达去就之机自出官舍以候君子宏器之察孝 亷除建宁令风化大行秩满将归羣蛮追送赂遗一无所受除池阳令为雍州十一郡最累迁尚书郎奏 议多见施用後拜犍为太守甚有声誉】何攀【字惠兴郫人仕州为主簿属刺史皇甫晏为牙门张宏 所害诬以大逆攀拜表证晏不反晏寃得伸王濬为益州辟为别驾时谋伐吴遣攀奉表诣台口陈事机 与张华筹量进敢之宜帝善之诏攀参濬军事吴平转荥阳令上便宜十事甚得民称除廷尉平时廷尉 卿诸葛冲以攀为蜀士轻之及共断疑狱冲始叹服寻以预诛杨骏功封西成侯後除兖州刺史加鹰扬 将军固让不就攀居心平允历官整肃子璋嗣亦有父风】夀良【字文淑成都人良少与犍为张徵费 缉并知名治春秋三传贯通五经操身真素刺史皇甫晏贡之三司遂辟于太宰除霸城令历始平太守 政治着称徙扶风转秦国内史子绍累官大长秋卒葬于北洛邙山】柳隐【字休愁成都人少与同郡 杜正柳伸并知名隐直诚笃亮交友居厚逹于从政数从大将军姜维征伐临事设计常敌?阵勇畧冠 军为牙门将巴郡太守骑都尉迁汉中黄金围督景耀六年魏镇西将军锺会侵蜀入汉州围戍多下惟 隐坚壁不动会别将攻之不能克後主既降以手令勅隐乃诣会晋文帝闻而义之咸熙元年内移河东 拜议郎武帝践阼以为西河太守在官三年以年老去官乞骸还蜀卒于家】任熙【字伯远成都人汉 大司农昉之後世有德彦父元字秀明犍为太守执金吾熙治毛诗京房易通五经事亲至孝居丧尽礼 为州乡所称察孝亷除南郑令以病去官复授南郑不就转梓潼令为政清静辞疾告归太康中除越巂 护军非其好也不往徵给事中终以疾辞而蜀郡令每之官为之修谒岁致羊酒即家拜朱提太守让不 之官好述作诗诔论难皆灿艳年六十九卒于家子蕃察孝亷蕃子迪俱知名】王续祖【蜀郡人累世 同爨建武三年诏表门蠲调役】杜烈【轸之弟明政事为平康安阳令所至有异绩迁衡阳太守闻轸 亡因表兄子幼弱求去官诏转犍为太守蜀士荣之弟良举秀才除新都令涪陵太守不就後补州大中 正】南北朝梁罗研【字深微广汉人有文学为益州刺史邓元起属吏会萧恢闻其名辟为别驾後为 散骑常侍】李膺【字公胄广汉人有才辩为涪令刘季连反刺史邓元起讨之军中乏粮或言新来归 附二万余人家多诈藏若捡籍发粟所获必厚膺谏曰前有严敌後无继援小民始附于我观德若纠以 刻薄衆心必离虽悔无及膺乃躬劝富民上军资米得三万斛所撰有益州记三卷】周卫元嵩【蜀郡 人好言将来事天和中预论周隋兴废及唐受命并有验】隋何妥【字栖凤本西域人父入蜀家于郫 妥少机警时兰陵萧眘亦有隽才住青阳巷妥在白阳头时人为之语曰世有两隽白阳何妥青阳萧眘 文帝时为国子博士令妥考定锺律妥以太常所传宗庙雅乐惟作大吕废黄锺诏下公卿议从之时有负笈从学者妥皆为讲说教授寻为国子祭酒卒諡曰肃】唐朱桃椎【成都人澹泊絶客被裘曳索人 莫能测长史窦轨见之遗以衣服鹿巾麂鞾逼署乡正委之地不肯服更结庐山中夏则羸冬缉木皮叶 自蔽尝织十芒屩置道上见者曰居士屦也易米茗置其处辄取去终不与人接高士亷为长史备礼以 请降堦与之语不答瞪视而出士亷拜曰祭酒其使我以无事治蜀耶屡遣人存问见辄走林草自匿 云】袁天纲【成都人善风监仕隋为盐官令与杜衍王珪韦挺游决其名位皆有奇验太宗召见曰古 有君平朕今得尔何如对曰彼不逢时臣实胜之官终于火山令子客师亦传其术官终廪牺令】焦怀 肃【益州人母病每尝其唾若味异辄悲号几絶母终水浆不入口五日负土成坟卢守日一食杖然後 起继母殁亦如之】五代孙逢吉【成都人博学尤善毛诗主蜀时为国子博士检校刻石经于蜀学同 郡林罕亦善文学着说文二十篇附刻于学宫】孙知微【字思邈蜀人孟蜀时隐居青城山及宋淳化 中张咏镇蜀雅慕之终不可致及还朝出剑阁一村童持思邈画进问所在则曰去巳远矣其高洁如 此】李起【成都人仕孟蜀为补阙蜀以李昊领威信节度起援故事谓宰相无领方镇者持论侃直昊 畏之语曰以子之才能慎默当为翰林学士起曰喉无舌乃不言耳】宋卞震【成都人工诗举蜀进士 为渝州判官蜀平仍旧职会贼杜承褒率衆围城震率士卒且战且拒中流矢不能临军贼入据郡城以 伪官厚贿诱震震皆斩其使贼有东章者本州兵校也震遣人谕以祸福章惧因伏兵击其党承褒之衆 大溃震因急攻之贼衆遂平後终虢州录事参军】卞衮【字垂象震之子举进士知将乐县通判宣州 淳化中上命采庶僚中廉干者给御书印纸俾书课最仍赐实俸以旌异之衮与焉咸平中为荆湖发运 使以才干闻景德初官刑部员外即充盐铁副使真宗尝称衮公忠尽瘁无所畏避人罕能及】梁鼎 【字凝正华阳人第进士知秭归县迁着作佐郎端拱初献圣德徽号万余言通判歙州徙知吉州太宗 赏其强干代还特赐犀带记其名于御屏迁度知判官建议兴水利历知数州皆有治绩磊落尚气有介 节名称甚茂好学工篆籕着隐书史论等书】幸寅逊【蜀人仕孟昶为茂州录事参军昶好击球寅逊 上章极谏归宋授右庶子上疏谏猎太祖嘉之】勾中正【字坦然华阳人孟蜀时举进士归宋补曹州 录事参军精于字学太宗时献八体书授着作佐郎直史馆被召详定篇韵又命中正撰定雍熙广韵凡 百卷又与徐铉同校定说文模印颁行太宗览之嘉赏因问中正凡有声无宇有几何中正退条为一卷 以进淳化初迁屯田郎中杜门守道以文翰为乐尝以大小篆八分之体书孝经摹石咸平三年表上之 真宗命藏于秘阁子希古希仲并进士第】王着【字知微成都人孟蜀时明经及第入宋授隆平主簿 善书太宗时迁着作佐郎翰林侍书委以详定篇韵真宗尝称其善于?益官至殿中侍御史】罗居通 【成都人母死庐墓三年有甘露降坟树芝草生其旁开宝四年长史以闻诏以居通为延长主簿】王 永【华阳人太宗时为右补阙吴越纳土受命往均赋至则悉除无名之算使还或言其多弛租赋帝诘 之对曰使新附之邦蒙天子仁恩臣虽得罪死不恨帝大悦永孙罕字师言知宜兴县出为广东转运使 募民为兵侬智高入寇竟不敢犯仕终光禄卿】罗处约【字思纯华阳人太宗时登第有词学初知吴 县与长洲令王禹偁相唱酬传诵一时後召值史馆苏易简王禹偁集其文十卷题曰东观集】陈允 【字若虚成都人雍熙中进士除孟州观察推官寇准荐其文学得召试授殿中丞大中祥苻六年出权 西京留守允词学典赡性旷达澹于荣利自号中庸子有集二十卷】薛映【字景阳唐薛元超八世孙 家于蜀登进士第授大理评事累迁礼部郎中擢知制诰以右谏议大夫知杭州临决蠭锐庭无留事寻 知河南府真宗以映有治状赐御书嘉奬映好学有文善笔札为治严明吏不能欺卒諡文恭子耀卿秘阁校理孙绅直龙图阁】周善敏【双流人丧父庐墓侧母病割股愈之祥苻中赐粟帛存慰】范镇 【字景仁华阳人薛奎守蜀爱之还朝载与俱人问奎入蜀何所得曰得一伟人当以文学名世仁宗时 知谏院屡进谠言务引大体尝请建储面陈恳切至泣下帝曰朕知卿忠当俟之前後章十九上待命百 余日须髪为白朝廷知不能夺解言职以集贤殿修撰知制诰後为翰林学士论新法与王安石不合遂 致仕苏轼往贺曰公虽退而名益重矣镇慨然曰使天下受其害而吾享其名吾何心哉哲宗即位起为 端明殿学士固辞不拜平生与司马光相得甚懽议论如出一口清白坦夷遇人必以诚临大节决夫议 色和而语壮尤笃于行义卒諡文忠】李畋【华阳人以学行为乡里所称初蜀士不乐仕宦张咏敦勉 就学畋遂登第累官知荣州自号谷子所着歌诗杂文总百卷张咏语録三卷孔子弟子传赞六十卷同 举者成都张及历官御史张逵历官职方皆有时名】彭乘【字利建华阳人及进士第以亲老乞归侍 养天禧初寇凖荐为馆阁校勘後历秘书丞恳求便亲得知普州蜀人守乡郡自乘始父卒既葬有甘露 降于墓栢人以为孝感服除累迁夔州路转运使会起居注缺中书舍人帝指乘名曰此老儒也无以易 之寻迁翰林学士】王琪【字君玉永之後举进士调江都主簿上时务十二事仁宗嘉之琪性孤介不 与时合数临东南名镇政尚简静以礼部侍郎致仕】何郯【字圣从本陵州人徙成都景佑中为殿中 侍御史言事无所避尝极陈夏竦奸状杨怀敏以卫卒之变犹为副都知郯力言不可争甚力仁宗谕曰 古有碎首谏者卿能之乎对曰君不从谏则臣有碎首今陛下受谏如流臣何敢掠美而归过君父帝欣 纳之累官尚书右丞】张愈【字少愚郫人俊伟有大志宝元初上书言边事其论甚壮除试秘书省秘 书郎愿以授父显忠而隐于家文彦博治蜀为置青城山白云谿于杜光庭故居以处之丁内艰盐酪不 入口再朞植所持柳杖于墓忽生枝叶後合抱六召不应杜门着书以终】吕陶【字元钧成都人蒋堂 守蜀见陶所作论曰此贾谊之文也皇佑中进士调铜梁令迁知夀阳县府帅唐介器重之荐应熙宁制 科时王安石从政陶对策枚数其过安石取卷读未半色沮神宗使冯京竟读谓其言有理通判蜀州元 佑初擢侍御史首献邪正之辨极论蔡确韩缜张璪章惇之奸相继罢去後以集贤学士出知潞州以元 佑党夺职徽宗立起知梓州致仕卒】章詧【字隐之双流人博通经学尤长易太元着发隐三篇明用 蓍索易之法知以数寓道之用三摹九据始终之变蜀守以逸民荐命为州助教不就嘉佑中赐号冲退 处士王素为州更其所居之乡曰处士里曰通儒坊曰冲退子禩亦好古学世有隐德】王珪【字禹玉 永之後弱岁奇警日诵数千言举进士通判扬州後为翰林学士文章宏丽自成一家朝廷大典多出其 手累官尚书左仆射兼门下侍郎封岐国公卒赠太师諡文恭有华阳集】李大临【字才元华阳人嘉 佑进士累官秘阁校理仁宗尝遣使赐馆阁官御书至大临家贫无皂隶方自秣马使者还奏帝曰真亷 士也神宗时知制诰上言青苗法有害无益李定除御史中丞大临封还词命诏谕数四争不已後为天 章阁待制致仕大临清整有守议论识大体自争李定後名益重与宋敏求苏颂称熙宁三舍人】张唐 英【字次功新津人少攻苦读书登进士第孙拚得其正议五十篇荐试贤良方正不就调谷城令英宗 继大统唐英上书云为人後者为之子他日必有引汉定陶王故事以惑宸聪者愿杜其渐既而濮议果 起神宗即位擢殿中侍御史帝问何尚衣緑对曰前者固得之回授臣父帝嘉其孝赐五品服唐英有史 材尝着仁宗政要宋名臣传蜀檮杌行于世】范百禄【字子功镇兄楷之子第进士又举才识兼茂科 提点江东利梓路刑狱召知谏院疏手实法不便治李士宁狱与执政忤贬监宿州酒税哲宗时累官翰 林学士为帝分别邪正之目以类相反者凡二十余条仕终中书侍郎諡文简】范祖禹【字淳甫一字 梦得镇之从孙举进士从司马光编修资治通监在洛十五年不事进取书成光荐为秘书省正字王安 石当国甚爱重之竟不往谒哲宗立擢右正言历官侍讲劝帝日御经筵又上疏论人主正心修身之要 迁翰林学士时帝始亲政祖禹虑小人乘间害政上章论列苏轼见祖禹疏遂附名同奏曰公之文经世 之文也後以章惇谮窜宾化卒祖禹平居恂恂口不言人过至遇事则别白是非不少借隐在迩英守经 据正献纳尤多尝进唐监十二卷帝学八卷又仁宗正典六卷】邓宗古【阳安人父死自培土为坟庐 其侧甘露降于墓木元丰中褒赐粟帛】成都隐者【程欧侍其父珦官于蜀尝见篐桶者夹册就视之 则易也因质所疑酬答如响问其姓名不言问未济男之穷曰三阳皆失位也後袁滋问易伊川曰易学 在蜀】刘泾【字巨济简州阳安人举进士累官国子监丞历知处虢真坊四州元符末上书召对除职 方郎中】梅挚【字公仪新繁人以进士通判苏州庆历中擢侍御史李用和以帝舅除宣徽使挚上言 不宜以名器滥授无功又言张尧佐由宫掖以进恐上累圣德又奏召待制官同议政复百官转对帝称 其言事有体累迁右谏议大夫挚性淳静不为矫利之行政迹如其为人】宇文昌龄【字伯修双流人 以进士甲科调荣州推官熊本经治梓夔辟干当公事凡攻讨建诸城砦皆出其画以功擢提举累迁太 常少卿诏议郊祀合祭昌龄曰今祭地於圜丘以气则非所合以类则非所应後竟用其议徽宗立为户 部侍郎陕西馈刍粮於边旧制令内郡转给为民病昌龄建言止输其州而令量取道里费助边籴从之 岁省籴价五百万公私便之後历知青杭越三州】 勾涛【字景山新繁人崇宁中进士调嘉州法椽 范冲荐召见论五事累官史馆修撰後为湖北安抚使知潭州秦桧尝令人谕意欲与共政涛力辞乃上 书论时事之害政者五帝叹其忠直涛长身伟貌以忠亮自许料边情如在目前知名之士多所荐进】 申积中【成都人襁褓中杨绘从其父起求之为子及长知非杨氏而絶口不言登进士事所养父母尽 孝终身有二弟一妹为毕婚娶始归本族复为申氏蜀人以纯孝归之政和中通判德顺军成都守许光 凝得其事荐诸朝擢提举永兴军学事】宇文常【字权可昌龄之子政和末知黎州有上书乞於大渡 河外置城邑以便互市者诏以访常常言太祖自画大渡河为境历百五十年无西南夷患今若於河外 建城立邑边隙寖开非中国之福也寻提举成都路茶马尽革宿弊马遂溢额累进秘阁修撰中大夫】 宇文绍节【字挺臣广都人登进士第累迁宝谟阁待制出知庐州至郡修城造砦为固圉计时韩侂胄 方议用兵或谐绍节但为城守徒耗财力侂胄以书让绍节绍节复书谓侂胄不量国力浪为进取计非 所敢知侂胄不乐召还为兵部侍郎後吴曦据蜀绍节谓安丙素怀忠义授以密旨必能讨贼成功卒用 其言诛?累官端明殿学士卒諡忠惠】范祖述【百禄子知巩县文彦博称其能以父堕党籍谪监中 岳庙久之知台州奏罢黄柑葛簟之贡靖康初避地汝州与汝守赵子栎共城守傍郡尽?汝独全累官 朝议大夫】杨巨源【字子渊成都人徙益昌倜傥有大志刘光祖见而异之吴曦叛巨源隂有讨贼志 与李好义谋率其徒入伪宫巨源持诏自称奉使入内户执曦杀之安丙奏功於朝以巨源第一赏不酬 功後以事浸润丙收巨源杀之於大安龙尾滩李珙为之讼寃官其二子】范冲【字元长祖禹子绍兴 进士为虞部员外郎出为两淮转运副使高宗重修神哲两朝实録召冲为宗正少卿兼值史馆冲因论 熙宁创置元佑复古绍圣以降弛张不一本末先後各有所因又极言王安石变法度之非蔡京误国之 罪帝嘉纳之俄开讲筵陞侍读上好左氏春秋冲敷衍经旨因以规讽帝未尝不称善命与朱震同辅导 东宫官至龙图阁直学士冲修实録时别为一书名辨诬録又为司马光编类记闻十卷奏御】苏云卿 【广汉人绍兴间客豫章东湖结庐独居称曰苏翁少与张浚为布衣交浚为相驰书函金币属豫章帅及漕曰余乡人苏云乡管乐流亚闻灌园东湖幸为我致之帅漕乃屏骑从入其圃出书函金币力请共 载辞以诰朝上谒旦遣使近伺则扁户閲然不知所往】孙松夀【字岩老郫人绍兴进士守汉嘉甚有 惠爱范成大荐于朝召用不起赵雄在枢府言其贤诏转一官赵汝愚复奏松夀挂冠勇退内行素饬终 始不渝除直秘阁不就】胡晋臣【字子远江原人绍兴末进士为成都通判孝宗召对除着作佐郎时 近习用事晋臣极论之出知汉州後为侍御史林栗奏朱子傲慢晋臣独抗疏留光宗时拜参知政事与 留正同心辅政中外帖然卒諡文靖】李蘩【字清叔晋原人第进士为隆州推官摄绵州又提点成都 路刑狱兼堤举常平又知兴元府所至有惠政梁洋间绘像祠之仕终太府少卿讲学临政皆有源委着 桃溪集百卷】杨震仲【字革父成都人负气节有志当世登淳熙进士第权大安军吴曦叛驰檄招之 辞疾不赴饮药死诏赠朝奉大夫諡节毅表其里曰义荣赐庙额曰旌忠】刘光祖【字德修简州杨安 人登进士淳熙五年召对论恢复事请以太祖用人为法光宗即位擢侍御史劾罢户部尚书叶翥大府 卿沈揆谓宜诏大臣佥举朝野所共属贤愚所同敬者一二十人参错立朝国势自壮宁宗即位累官司 农少卿入对献谨始五箴时韩侂胄寖擅威福光祖首论其奸及朱子以直言予祠光祖力请留再疏不 听出为湖南运判不就侂胄诛累迁显谟阁学士卒諡文节】宋德之【字正仲江源人庆元中为山南 道掌书记召除国子正後出知阆州召为兵部郎官朝论有疑安丙意丞相史弥远首以问德之德之对 曰蜀无安丙朝廷无蜀矣忤时相意遂罢安丙深感德之请昏不许论者贤之】许奕【字成子简州人 宁宗时进士历起居舍人韩侂胄议开边奕遗书谓今日之势如元气未复不足以当寒暑之寇侂胄不 乐後使金金人闻奕名礼迓甚恭还奏和不可恃宜葺纪纲练将卒使屈仲进退之权复归于我权礼部 侍郎条六事以献擢给事中论驳十有六事皆贵族近习之挠政体者帝尝称其骨鲠奕天性孝友通籕 隶书】贾子坤【字伯厚怀安军人嘉定进士为西河推官摄通判关外被兵子坤与郡守陈寅誓死守 城城陷子坤朝服与其家十二口死之追赠承议郎】赵彦呐【彭州人少以才称吴曦叛遣将守夔彦 呐结义士杀之遂显名嘉定中经理西利州金兵再至战却之在州五年得军民心历官四川制置使】 王翊【字公辅郫县人宝庆中进士吴曦常招之入幕及曦叛抗节不拜为陈大义曦怒欲杀之曦诛而 免嘉熙初为制置使参议官为文诀先墓誓以死报国元兵至翊募兵拒守城破元兵入公署见翊朝服 危坐问何以不去曰食天子禄临难不能救死有余罪愿速杀我元兵相谓曰忠臣也戒勿杀翊以朝服 赴井死】许彪孙【奕之子为四川制置使参谋官景定二年刘整叛召彪孙革降文以彰川一道为献 彪孙辞使者曰我腕可断此笔不可书也即闭门仰药死】贾纯孝【字坤孙为扬州教授受知李庭芝 元兵下江南二王在福州文天祥辟佐其幕累官右司转朝散郎厓山师败纯孝偕妻牟同蹈海死】张 拚【字朝宗蜀人明习韬畧文天祥起兵领广东提举督府参谋左右幕府知无不为兵败为乱兵所杀 邹?得其尸葬之】元张惠【字庭杰新繁人侍世祖藩师以谨敏称世祖即位授燕京宣慰副使为政 以寛简名至元元年迁参知政事行省山东以银赎俘囚三百余家为民李璮之乱军士掳掠甚衆惠至 大括军中悉纵之又奏选良吏去冗官以苏民瘼巴延伐宋诏惠主其馈饷宋降惠入城按閲府库版籍 收其礼乐器物巴延北还俾惠居守官至平章政事行省 扬州杭州所至有能声 巴延旧作伯顔今 改正】张?【字达善导江人侨寓江左从金华王柏学六经语孟以及周程朱张之言靡不潜心玩索 究极根柢至元中行台中丞吴曼庆延至江宁学宫俾子弟受业大臣荐诸朝命为孔顔孟三氏教授? 器宇端重讲说精详有经说及文集行世吴澄序其书以为议论正援据博新安朱氏尸祝也至正中真州守臣以?及郝经吴澄皆尝留仪真作祠宇祀之曰三贤祠】赵世延【字子敬其先雍人父为元帅 镇蜀因家成都世延天资秀发究心儒学至元中授承事郎云南按察使判官乌蒙蛮叛世延会省臣讨 之蛮大溃请降擢监察御史劾丞相僧格不法按平阳狱发伊克图?巨万出佥江南湖北道肃政亷访 事至大初陞陕西行台侍御史朝廷方征八百媳妇国世延言穷兵黩武实伤圣治章再上卒罢】 【之迁御史中丞留守大都拜四川行省平章特们德尔复相诬以罪拜住言其寃仁宗释之泰定元年 召还朝 复为御史中丞定策迎立文宗累迁奎章阁大学士兼倄经世大 典封鲁国公卒諡文忠子伯 忽夔州路总管囊加反叛死于难赠蜀郡公諡忠愍 僧格旧作桑哥伊克图旧作也忽都特们德尔旧 作帖木迭儿今俱改正】章卿孙【蜀人本刘氏幼与母富氏相失三十九年遍访于江西诸郡迎归养 之】费着【华阳人进士授国子助教有诗名居母丧尽礼哀毁骨立历汉中亷访使调重庆府总管卒 于犍为兄克成亦进士时人谓成都二费】明杨廷和【字介夫新都人成化进士正德中累官文渊殿 大学士参预机务安化王寘鐇反请擢边将仇钺以离其党钺果执寘鐇荐陆完彭泽将边兵讨畿南流 贼以功累加少师代李东阳为首辅乾清宫灾上疏劝帝早朝晏罢亲九庙祭祀崇两宫孝养勤日讲复 面奏开言路达下情凡十余条世宗继统由廷和定策时平虏伯江彬拥重兵在肘腋间廷和以太后旨 捕诛彬尽革正德中蠧政引用正人布列在位及议大礼廷和持论不挠遂引去隆庆初諡文忠】何卿 【成都卫人嗣世职为指挥佥事嘉靖时积功至松潘副总兵屡破番贼着威望自威茂迄松潘龙安夹 道筑墙数百里行李往来无剽夺患先後莅镇二十四年军民戴之】赵佑【字汝翼双流人宏治进士 历官御史正德初言刘瑾辈日献鹰犬导骑射乞置之法羣奄大恨瑾得志指佑为奸党勒罢之瑾诛起 山西佥事】杨慎【字用修廷和子正德进士第一授修撰武宗微行出居庸关慎抗疏切谏嘉靖三年 擢翰林学士及议大礼慎偕廷臣?左顺门力谏下诏狱廷杖之谪戍云南永昌卫慎幼警敏在翰林时 武宗问星有注张又作汪张是何星也衆不能对慎曰柳星也历援周礼史记汉书】 【以复预武宗实录事必直书既投荒多暇书无所不览好学穷理老而弥笃诗文杂着至一百余种并 行于世天启中追諡文宪】刘士元【彭县人正德进士官御史巡按畿辅武宗猎于古北口将招致朶 顔卫酋和通巴尔斯等纳质燕劳士元历陈四不可为嬖幸所譛下诏狱谪麟山驿丞世宗立复故官出 为湖广副使?荒政积粟百万余石事闻被旌劳屡迁右副都御史廵抚贵州 和通巴尔斯旧作花 当把儿孙今改正】刘希简【字以顺汉州人嘉靖进士除行人为工科给事中以争张福狱廷杖甫五 月两以直言得罪直声大振久之谪县丞终巩昌知府】王秉乾【字毓精华阳人知湘阴令报冣时魏 璫擅权同事者欲招秉乾附和秉乾力拒之遂罢考选事授大理寺正平反无寃滞流贼陷成都秉乾令 阖门投井骂贼死之本朝乾隆四十一年 赐諡烈愍】庄祖诰【成都人官至云南按察使崇祯 末举义兵讨贼不克死又江腾龙郫县举人与祖诰同事死祖诰 本朝乾隆四十一年 赐諡烈愍江 腾龙赐入祠】本朝张吾瑾【字石仙金堂人顺治乙未进士性纯孝母疾笃昕夕祷神请以身代授山东夏津知县转 行人司致仕归因江都堰为金 堂水利请于当事修三泊洞古埭里人赖之】傅永吉【成都人顺治 七年知福建长泰县九年海寇围城永吉昼夜修守备率骁勇力战弯弓殪贼囚三人贼乃引去中炮洞 腹气垂絶犹连呼杀贼事 闻赠按察使司佥事】费密【字此度新繁人父经虞知昆明会张献忠乱 密奉母避黎州徒步往来滇蜀间屡陷贼营後流寓扬州以诗文自娱又称中文先生】萧亮【四川人 顺治十二年以诸生随征入闽知宁洋县时寇盗充斥亮剿抚互用绥流离缮城郭百废具举士民祠 之】周玉麟【成都人康熙三十九年以守备随师进打箭炉攻大冈有功擢冕山营游击冕山贼蛮罗 都等恣行刼掠玉麟往谕被围身中五矢犹奋勇决战死贼中 赠副将】王天禄【成都人候推守备 康熙三十九年随师取打箭炉与贼蛮力战死事閴予恤廕】赵曰荣【汉州人事母至孝贼至独负母 避难妻子皆被害】孝子郑思强【崇庆州生员乾隆三十九年 旌表】

唐王勃【龙门人尝客剑南登葛璝山旷望慨然思诸葛亮之功赋诗见志】杜甫【襄阳人流落 剑南结庐成都西郭浣花溪上成都尹裴冕为筑草堂严武镇蜀辟为参谋待之甚异】张道古【临淄 人昭宗时为左拾遗时方镇擅兵道古极陈其弊谪施州司户参军後入蜀闻王建憾之乃变姓名卖卜 导江青城市中建开国召为五部郎中至玉垒关谓所亲曰吾唐室谏臣虽名必贬于死之日葬我于关 东不毛之地题曰唐左补关张道古墓後竟遇害】五代韦庄【杜陵人蜀王建以为掌书记文不加点 而语多称情】韦縠【少有文藻梦中得软罗缬巾才情益进仕蜀为尚书尝选唐人诗为才调集】母 昭裔【中州人贫时借文选於交游见有难色遂发愤曰异日若贵当镂板以遗学者後避难依孟蜀仕 至宰相遂镂文选诸书】宋宋汝为【丰邑人吕颐浩为相使致书于刘豫汝为见豫勉以忠义不从乃 谋刼豫事泄逃归及金人通和以汝为姓名来索乃变姓名为赵双字逸老入青城山其後金人叛盟朝 廷始求汝为已卒乃官其子南强】谯定【隐居青城山建炎初召至扬州留之讲筵不可以通直郎致 仕淳熙中年百三十余巢居险絶数年一出人亦罕见之者】邵伯温【洛阳人父雍尝曰世将乱蜀安 可避居及宣和末伯温载家使蜀故免于难】姚平仲【山西人靖康初在围城中夜帅兵攻贼营不利 乃逸去建炎初所在掲榜以观察召之不出淳熙间或见之青城山大人观年近九十矣】安世通【本 西人隐居青城山不出吴曦反乃献书于成都帅杨辅陈君臣大义辅不能用遂东如江陵请吴猎举兵 以讨曦未几曦败猎使蜀荐士以世通为首】程颢【弟颐父珦守广汉颢与颐皆随侍尝游成都见治 篾篐桶者挟策吟诵就视之则易也因论未济颢兄弟爽然有悟後语袁滋曰易学在蜀滋入成都见卖 醤薛翁与语大悦篾叟酱翁皆隐君子也】


汉王堂【郪人永初中西羌寇巴郡诏遣中郎将尹就攻讨连年不尅三府举堂治剧拜巴郡太守 堂驰兵赴贼斩虏千余级巴庸清静吏民为立生祠刺史张乔表其治能迁右扶风】吴资【永建中为 巴郡守屡获丰年民歌之曰习习晨风动澍雨润乎苗我后恤时务我民以优饶及资迁去民人恩慕又 曰望远忽不见惆怅尝低徊恩泽实难忘悠悠心永怀】赵温【成都人桓帝时为巴郡太守时板楯蛮 数反温以恩信降服之】但望【泰山人桓帝时为巴郡太守勤恤民隐因郡文学椽赵芬等请云郡境 广远吏民于役维艰遂陈分郡之议】曹谦【光和中为巴郡太守时板楯蛮叛灵帝遣宣诏书赦之即 皆降服】严顔【蜀人刘璋使守巴郡为张飞所擒飞呵曰何不降顔曰我州有断头将军无降将军飞 怒命斩之顔神色不变飞义而释之】三国汉李严【南阳人先主时为中都护屯江州筑江州城周逥 十六里】杜根【定陵人位至巴郡太守政甚有声】龎宏【襄阳人统之子涪陵太守有德政民甚德 之】夀缉【成都人举秀才自历城令进涪陵太守清俭有治声】晋王濬【宏农湖人除巴郡太守郡 边吴境兵士苦役生男多不养濬乃严其科条寛其徭课其产育者皆与休复所活数千人及濬伐吴所 活者皆堪徭役供军父母戒之曰王府君生尔尔必勉之无爱死也】唐张东之【襄阳人永昌初以贤 良召对简合州刺史时合州每岁以兵五百戍姚州地险而瘴兵抵屯辄死东之上疏以为姚州荒服之 外自入编户未尝得其盐布之税甲兵之用徒空竭府库驱平民役蛮夷肝脑涂地臣意惜之曷并泸南 诸镇一切废省置关泸北禁非奉使者不与交通朝廷可其议】赵延之【大历中巴川令时资泸夷寇 掠县境延之率民兵袭破之以功授合州刺史兼渝合资泸经畧巡抚使】宋卞震【成都人为渝州判 官蜀贼杜承褒围城援兵不至震拒战为流矢所中创甚刺史陈文袭不能遏贼遂据郡城以伪官诱震 震斩其使因遣人述朝廷威德谕以祸福贼惧且信因伏兵击破之贼遂平】李惟清【下邑人开宝中 为涪陵尉民尚祀祀病不医疗聼命巫觋惟清擒大巫箠之教以医药稍变风俗时遣宦官督输造船木 纵恣不法惟清奏杀之】葛宫【江隂人真宗时知昌州以惠政闻】吕陶【成都人嘉佑中为铜梁令 务以德化民民有龎氏姊冒隐幼弟田弟壮愬於官不得直贫至为佣奴及往愬於陶一问即服弟泣拜 陶晓之以义乃以半遗姊】 周敦颐【道州营道人治平间为合州判官事不经手吏不敢决民不肯 从部使赵拚惑於谮口临之甚威敦顺处之超然後通判?州拚熟视其所为乃大悟执其手曰吾几失 君矣今而後乃知周茂叔者也】胡交修【晋陵人高宗时知合州却私请免上供以万计】单煦【平 原人知昌州时诏城蜀治煦以蜀负山带江一旦毁篱垣而兴版筑其费钜万非民力所堪请但筑子城 转运使即移檄诸郡如其请迁知合州合居涪汉间夏秋患於淫潦煦筑东堤以御之赤水县盐井涸奏 蠲其赋】安丙【广东人淳熙间调大足主簿秩满诣阙陈蜀利病十五事言甚刘切】姚涣【普州人 徙知涪州时宾化夷多犯境涣施恩信拊纳首豪争罗拜庭下迄涣去无警】曹豳【温州瑞安人宁】【宗时调重庆府司法参军郡守度正欲荐之辞曰章司録母老请先之正敬叹焉後召为司谏负直 声】刘舜卿【开封人历昌州驻泊都监谕降泸水蛮八百人诛其桀骜者】赵与迈【嘉佑中知南平 军捐俸赀置慈惠庄以惠穷民碑剡尚存】王坚【成淳中知合州元兵来攻婴城固守百战弥厉节义 为蜀列城之冠诏赏典加厚时凤州人张珏与坚协力战守攻之九月不能下坚入朝珏治合州士卒必 练器械必精有功虽奴隶必赏有过虽至亲必罚人人用命赛音谔德齐提兵入坏重庆夹道珏碇舟断 江中为水城北兵数万攻之不克遂引去 赛音谔德齐旧作赛典赤今改正】曹叔远【瑞安人绍熙 元年进士通判涪州有善政後徙遂宁守时营卒相率称乱势甚张及至遂宁境辄戒其徒无肆暴曰叔 远江南好官也历官兵部侍郎諡文肃】杨泰之【青神人理宗时知重庆府俗用大变】曹琦【蜀进 士知南平军元兵来攻被执既得脱南归时制置使辟为主管机宜文字闻都统赵安以城降遂於所守 地自经死】 王僊【德佑间守涪州元兵攻围无虚日势孤援絶宋亡之二年城始破僊自刎死】明 高斗南【陕西徽州人洪武初为定远知县才识精敏多善政】袁旭【乐安人永乐间知江津县民困 宿逋出巳资代偿富民闻之争捐助积逋以清居官亷明公慎秩满当代父老恳留於朝诏许复任】何 聪【海州人宣德中为长夀县典史有能声以丁艰去越十年长夀缺知县民诣阙乞用聪诏许之专务 惠民民益爱戴】刘绘【光州人嘉靖中以给事中出知重庆府为治平易近民土官争地相讐檄谕之 即定尤爱士作人一时人文之盛甲於三川时相嗾言官论罢之】程学博【孝感人进士嘉靖中历知 重庆府才识敏捷果於担当诸所兴除不承风旨蔡贼之变七州县巳下贼党多伏城中惮其威名不敢 发学博随以计擒之州县俱复诸擿发神明然皆罪拟从轻又爱士如子弟多曲意覆之後闻艰移时跣 足去士庶擗踊遮道送之】王士琦【临海人进士万历中知重庆府性豁达有大畧果於任事】 【播贼杨应龙自白石之役负固巳久时制院奉命戡贼士琦受檄单骑直驱贼境谕之使出应龙果至 松坎听勘引罪而去随擢川东兵巡副使威信有方畧贼不敢犯】傅光宅【聊城人进士万历中以御 史左迁历工部郎出知重庆府时播贼方猖獗总制李化龙莅郡光宅督理戎马军饷皆有方畧播平吊 忠义瘗遗骨辑流亡抚疮痍修学宫一一捐俸率作出於诚恳适遵义守缺当事者委任之遂星驰去安 抚夷汉大着功绩寻擢遵义兵廵道副使复迁提学副使】高折枝【固始】 【人进士万历中任重庆府推官卓有远略惩奸除猾不避权贵播贼杨应龙将反愤然以剿除为巳任 綦江破时折枝在成都日夜驰千里至郡扞卫城池兵役变不移时谈笑定之巳复监军政南川诸路军 未入光斩关击贼随与诸捋抵囤下遂克大憝播平夷汉畏伏总制李化龙欲题以兵宪弹压遵义会以 忌中遂拂衣去】叶联芳【吴县举人万历中知长夀慈和恺悌视民如子厚庠生置学革排保躬采大 木播酋破綦江声言东下联芳谕其民曰吾亦有老母幼子在此尔母恐也以此维系民心得免迁徙民 咸德之】段高选【云南剑州人知巴县以寛厚得民天啓元年樊龙等反大骂死之父汝元母刘氏侧 室徐氏及一子一女皆自尽赠高选光禄卿谥恭节立祠祀之】张志誉【大足主簿天啓时奢崇明之 乱志誉与典史宋应率集兵奋战力屈死】章文炳【长泰人为重庆知府治行亷洁天启元年樊龙等反死之贼知其贤厚歛之丧出江上夹岸哭皆失声赠太常卿】王行俭【宜兴人索祯中由刑部员外 郎出知重庆府蜀地多寇重庆尝宿重兵行俭抚御有方民获安业城?为贼脔死乾隆四十一年 赐谥忠烈】王锡【新建人崇祯中知巴县流寇围城急蒙板穴城锡灌以热油多死及城?被执大骂 抉其齿骂不巳捶膝使跪终不屈贼缚树上射之又脔而烙之既死复毁其骨乾隆四十一年 赐谥 忠烈】杨一忠【河西人巴县教授流寇攻城分门拒守城?不屈骂贼被害其子名嗣亦被杀乾隆四 十一年赐入名宦祠】覃文应【柳城人巴县县丞崇祯十七年献贼?城与其子樊德俱投井死乾隆 四十一年赐入名宦祠】 本朝陈丹赤【侯官人顺治初司理重庆有惠政】于成龙【山西永寜人康熙七年知合州赋性狷介 兴学重农士民蒙业焉】张宷【蒲城人康熙十二年知綦江县时吴三桂窃据宷厉志不屈愤惋成疾 死】王无荒【孟津人康熙十九年知綦江县值吴三桂余寇围城下无荒百计拒守粮尽援絶死之】

周巴蔓子【巴国人仕巴为将军周末国乱蔓子请师於楚许三城楚巳救巴遣使请城蔓子曰藉 椘之灵克济祸乱诚许三城可持吾头往谢城不可得也乃自刎使者以蔓子首报楚王王曰使吾得臣 如蔓子用城何为乃以上卿之礼葬其首巴亦举其尸以卿礼葬之】汉洛下闳【巴郡人字长公明晓 天文隐於洛下武帝微待诏太史於地中转浑天改颛顼历作太初历拜侍中不受也】龎雄【巴郡人 有勇畧永初中为中郎将与梁瑾及耿夔共击破单于称为名将还为大鸿胪】杜孝【巴县人事母以 孝闻母喜食鱼脍孝役成都买鱼置竹筒以草塞之投於中流祝之曰愿吾母得此食妇汲於江忽见竹 筒横来触岸妇异拾之见二鱼曰必吾夫所寄也熟以进姑闻者叹其孝感】谒涣【江州人仕为汝南 太守有公直之称其同邑又有司隶校尉程焉度辽将军谯章皆有名於时】然温【江州人仕为度辽 将军守桂阳长於治民能得其心】尹珍【南川人从汝南许慎学受五经又师事应世学道还牂牁以 教授於是南川始知学道矣】三国汉董和【字幼宰其先巴郡江州人徙於南郡枝江汉末率族西迁 依刘璋仕成都令益州太守清约如前务推诚信南土爱信之先主定蜀徵为中郎将与诸葛亮并署大 司马府事外牧殊城内斡机政二十余年卒之日家无儋石之储亮追思称叹不置】董允【字休昭和 之子初为太子洗马後主立迁黄门侍郎丞相亮北征疏允先帝简拔必能禆补阙漏有所广益寻迁为 侍中献纳之任允皆专之甚尽匡救之理後主爱宦人黄皓允常上则正色匡主下则数责於皓皓畏允 不敢为非後终尚书令允孙宏晋巴西太守】晋母稚【巴郡江州人学宗四科贡於朝除涪陵汉平令 为夜郎太守殊俗感其惠化】唐李阳冰【合州人开元中为当涂令有政绩宗人李白常往依之善篆 书推古今独步】宋谯定【字天授涪陵人初学易於郭曩氏一日至汴闻伊川程颐讲学於洛弃其学 而学焉靖康初召为崇政殿说书以论弗合辞不就高宗即位定犹在汴诏遣诣行在将用之会金兵至 定复归蜀隐青城山蜀人敬之称曰谯夫子後不知所终樵夫牧童往往有见之者世传其为仙云】度 正【字周卿合州人绍兴元年历官国子监丞疏言李全必反且献毙全之策其言鲠亮激切迁军器少 监为帝言陛下推行圣学当自正家始进太常少卿适太庙灾为二说以献其一则用朱子之议其一因 宋朝庙制而参以朱子之议累迁礼部侍郎致仕所着有性善堂文集】郝仲连【昌州人为河东军马 使金将洛索以重兵压城仲连力战度不能支先自杀其家人城?不屈及其子皆遇害後赠观察使洛索旧作娄宿今改】赵立【字德修重庆人第进士以上 书忤贾似道被调德佑初起为太社令湖 北提刑使蜀趣诸将入卫至重庆则咎万夀巳降元张珏方城守为复图立无以复命还至涪沉水死】 胡天啓【重庆人进士吴曦叛负母而逃兵欲杀其母天啓妻张氏哀号愿以身代不听卒杀之天啓与 其妻呼天大骂於是夫妇同死事闻褒恤之】赵孟垒【合州人为金华尉临安降与从子由监怀太皇 太后帛书诣益王擢宗正寺簿监军复明州战败见获不屈磔死】刘霖【永川人德佑元年泸州守梅 应春以城降於元霖献计於郡守张珏复泸州珏以霖为知军既而元兵陷重庆被执死之】何光觉 【荣昌人淳熙庚戌进士性孝爱母病渇值旱泉涸光觉竭诚吁天一泉涌出进母病愈後邑人因甃为 井名曰孝感泉】元张孝子【江津人逸其名元末兵乱孝子负其母餬口四方十有二年明兵平蜀始 负母南归至笋溪时值水涨母曰吾以老惫累吾子至此今隔一衣带水天将不使吾见家郷乎仰天长 叹自跃赴江孝子仓皇从之觉足下有石载之得渡孝子与母俱无恙及顾江中乃一石牛也今指渡处 为卧牛滩】明蹇义【字宜之巴县人洪武进士授中书舍人建文即位超擢吏部右侍郎文皇立迁左 侍郎进尚书永乐七年帝北巡命辅皇子监国军国事倚办奉命巡应天诸府黜陟文武长吏止斥太甚 者数人余多寛假仁宗即位累进少卿奉命修太宗实録宣德中赐第文明门内英宗即位遣问欲言以 敬守成宪始终不渝为对卒赠太师諡忠定】尹竑【字太和巴县人正统进士擢御史从英宗北狩死 土木之难】牟俸【字公爵巴县人景泰进士授御史廵按云南南宁伯毛胜镇金齿俸列其违纵罪将 吏皆耸成化时迁江西按察使政尚严厉巡按山东五年尽心荒政活饥民不可胜数】李翔【大足人 天顺进士为给事中以疏论宦官忤旨谪宁州判官】邹智【字汝愚合州人家贫读书焚木叶继晷成 化二十二年举乡试第一明年登进士改庶吉士上疏极言时事不报孝宗嗣位复因星变上书极诋 万】 【安刘吉尹直而荐王恕王站彭韶等吉憾智甚适汤鼎刘槩狱起使其党入智名遂下诏狱谪广东石 城吏目闻陈献章讲道新会往受业学益粹未几卒年二十有六天啓初追諡忠介】刘春【字仁仲巴 县人成化进士及第授编修正德时历礼部尚书专典诰勅掌詹事府事时觐官各言镇守内臣入贡之 害春列上累朝停革贡献诏旨乞一切停罢掌礼三年宗藩请封请婚及文武大臣祭葬赠谥多所裁正 卒赠太子太保諡文简】姚学礼【字以立巴县人家京师宏治进士擢南京御史正德元年偕同官谏 驰骋骑射不纳既与葛浩等乞留刘健谢迁罪刘瑾马永成等下诏狱廷杖削籍後起云南佥事终参 议】刘?【字惟馨涪州人宏治进士正德初户科给事中时刘瑾擅权首抗疏极言其奸被杖落职瑾 败起金华知府举治行卓异世宗初终江西副使】聂贤【长夀人由进士为御史有清操嘉靖时历右 都御史会御史马録奏妖贼李福逹狱并劾武定侯郭勋贤等覆如録奏力言勋党逆宜罪勋激怒帝反 前狱夺贤官後用荐起工部尚书终刑部谥荣襄】李应文【长夀人正德中流贼擒其父应文跪告乞 代贼杀之】陈伯刚【合州诸生父母丧负土成坟庐墓六年有白龙来巢乡人以为孝感知州唐恂上 其事诏旌表之】王应松【江津人正德中流贼据应松家缚其父母欲杀之泣跪求代贼杀之舍其父 母】张佳?【字肖甫铜梁人嘉靖进士授滑县令有异政擢户部主事出摧闽广金帛无毫髪私改兵 部职方司主事累迁副都御史巡抚应天为政务持大体後改抚宣府入为兵部侍郎适浙江兵变佳? 抚浙许以便宜行事佳?驰至浙而市民之变复起遂勒兵讨擒之斩其倡乱二人余皆赦勿治以功迁 兵部】 【尚书後致仕卒於家】段威武【铜梁人举孝廉为渭源令事父母以孝闻既葬庐於墓朝夕哀奠相 传有鹿驯乌集梨橘再寔之异】刘起宗【巴县人嘉靖时为户科给事中延绥洊饥请帑金眼救寻以 疏忤严嵩父子廷杖谪荔浦典史终辽东苑马寺卿】田大益【字博真定远人万历进士历户兵二科 绐事中累陈贡税之害言皆剀切时南京缺大僚方面凡百十余人大益疏请简补又劾内官擅兵采煤 极陈君德缺失言虽不纳时论壮之】董尽伦【字明吾合州人万历中乡举官安定知县秩满民诣阙 乞留诏加巩昌府同知仍视县事久之以同知理甘州军饷解职归天啓初奢崇明来攻与知州翁登彦 拒守城获全援铜梁复有功寻被檄援重庆战死赠光禄少卿】胡一夔【兴文人仕为龙阳县丞里居 樊龙之乱被执不屈死】曾异撰【荣昌人崇祯时举於乡为永宁州知州张献忠部寇孙可望将寇云 南异撰与其客江津进士程玉成贡士龚茂勲谋曰州据盘江天险控扼滇黔弃之不守事不可为矣遂 集衆登陴守未几城?自焚死乾隆四十一年赐谥烈愍】 本朝简上【字谦居巴县人性至孝为儿时尝负百百里外以养亲顺治辛卯举於乡知直隶钜鹿县以 亷能擢吏部文选司郎中视学江南再转广西右江道所入俸钱多分赡族党之贫者着有四书彚解】 刘如汉【字倬章巴县人顺治巳亥进士由翰林院检讨转兵科给事中所陈奏多报可累迁副都御史 巡抚江西未抵任丁父忧哀毁骨立寻卒】覃铨【字公简巴县人岁贡生吴三桂廹以伪职铨百计逃 免教授生徒多所成就】李成芳【巴县人由拔贡任云南宁州州同康熙十三年吴三桂之乱把总李 忠役贼刼州库成芳统丁壮生擒李忠以功加议叙同知十四年贼复攻城力战死之赠布政使参议】 傅汝友【巴县人官提标随征总兵康熙十九年出师永宁与提督王之鼎洵费雅违等被贼执不屈死 赠都督同知】李芳述【字赞芝合州人康熙十九年勇畧将军赵良栋从白水江入川芳述率先纳欵 随师进剿吴三桂余寇收复滇黔累官西宁縂兵贵州提督苖蛮慹服晋太子少保卒官赠太子太傅】 苟金徽【合州人康熙甲子举人性孝友潜心理学知广东曲江县以卓异陞广西新宁牧丁继母忧抵 家三日恸卒】周俨【字墨潭涪州人谭宏之乱俨负父潜逃为贼所执两臂受创父疾笃躬尝便溺以 占顺逆父死号泣呕血七日髪尽白抚弟孤如巳子】周儒【字鲁生俨弟事亲并以孝闻俨被执儒急 父兄之难与贼力战受重创死】李文仲【巴县人任贵州安笼镇标守备雍正六年剿八达寨逆?战 殁赠蜀都司佥事】周煌【字景垣涪州人乾隆丁巳进士授编修以文学着名屡典试事尝以】 【侍讲充册封琉球副使开洋至姑米山 风大作舟且坏从人请易小舟煌谨护诏勅勿之聼寻建琉 球成礼而还入直】 【尚书房陞侍郎典江西浙江学政晋尚书改左都御史卒赠太子太傅諡文恭所辑有琉球国志及诗 文集若干卷】

宋程颐【河南人绍圣间削籍窜涪州颐至寓居北岩山着易传薰其德者皆为名士涪人崇祀 之】尹焞【洛人少师事程颐靖康初以荐召至京师不欲留赐号和靖处士次年金人?洛焞被害复 苏刘豫以礼聘焞不从自商州奔阆得程颐易传拜而受之绍兴四年止於涪颐讲易处也辟三畏斋以 居邦人不识其面】范镇【华阳人举进士累官翰林学士论新法不合以户部侍郎致仕晚居江津卒 葬长池里後人贤之名其邨曰范镇邨云】苏过【东坡子以谪官徙居江津县圣锺里子孙因家焉其 後裔苏伯瑜者以贤名世】杜莘老【青神人子美十三世孙累官殿中侍御史後直显谟阁知遂宁府 晚居江津卒葬杜邨虞允文过江津题其墓曰刚直御史】


三国汉张飞【涿郡人先主定益州以飞领巴西太守曹操破张鲁留夏侯渊张合守汉川合督诸 军下巴西进军宕渠蒙头尽石与飞相拒五十余日飞率精鋭万余人从他道邀合军交战山道窄狡前 後不得救飞逆破合合弃马缘山独与麾下十余人从间道奔还巴土获安】霍峻【枝江人先主袭刘 璋留峻守葭萌城张鲁遣将诱城峻曰头可得城不可得後张将向存等万余人由阆水上攻围一年不 能下峻兵才数百人伺其怠隙选精骑出击大破之斩存】魏崔士谦【博陵安平人恭帝初转利州刺 史性明敏深晓政术史民畏而爱之】周豆卢积【徒河人大象中拜利州总管王谦作乱积婴城固守 出奇兵击之贼解去】隋韩擒虎【东垣人高祖作相迁利州刺史陈将甄庆任蛮奴萧摩诃等共为声 援军频寇江北擒虎屡挫其锋陈人夺气】荣建绪【无终人开皇中为始州刺史有能名】唐李桐客 【冀州衡水人贞观初巴州刺史清平□誉百姓呼为慈父】何易子【益昌令县距州四十里刺史崔 朴尝来春与宾属泛舟出益昌旁索民挽纤易于以百姓方耕蚕身引舟朴愧疾驱去塩铁官榷取茶利 诏下所在毋敢隐易于以其毒民取诏焚之观察使素贤之不劾也民有死丧不能具葬者即以俸勅吏 为辨召高年坐以问政得失兄闘民在廷易于下咛指晓枉直杖楚遣之不以付吏狱三年无囚督赋役 不忍廹下户或以俸代输馈给往来传符外一无所进】宋赵逢【妫州怀戎人乾德初出知阆州时郡 内盗贼攻州城逢防御有功未几贼平】董枢【真定元氏人德宗初为剑州判官时李师雍之党攻剑 州枢引兵击败之招降数百人】陈贯【河阳人真宗时为利州路转运使岁饥出职田粟赈饥者又帅 富民令计口占栗悉发其余】李士衡【京兆人咸平中知剑州贼王均破广汉趋剑州冲引兵与剑门 兵合以拒贼大破之】卢监【金陵人真宗时知利州会饥荒以便宜发仓粟赈民秩满民请留诏留一 年】苏宷【滏阳人为利州路转运使文州岁市羌马羌转买蜀货猾狙上下物价肆为奸渔寀议置折 博务平货直以易马宿弊顿絶】张若谷【沙县人真宗时为巴州军事推官蜀宼掠邻郡若谷摄州事 率衆守御贼引去】朱夀昌【天长人嘉佑中知阆州大姓雍子良屡杀人恃财势得不死至是又杀人 赂其里人出就吏狱夀昌鞫得其寔囚引诘之囚以寔对取子良罥诸法郡称神明】刘湜【彭城人通 判剑州审阆州狱活死囚七人王尧臣安抚陕西荐之】李孝基【幽州人晏殊富弥荐其才可任馆阁 欲一见之孝基不见出知雍州擢阆州善治繁剧数百事即为剖断甫日中讼牍一□或问其术曰无他 省事耳阆江水溺城几没羣吏多引避孝基率其中决水归旉谷城赖以全累官光禄乡】张宗谔【熙 宁中为利州路漕臣与同官张升仲议废茶场司依旧通商时不能从】张整【鄮阳人为利州路都巡 检司边夷岁抄省地吏习不与较至反遗之物留久乃去整恶其贪暴无巳密募死士待其来掩撃几尽 神宗壮之】侯可【华隂人知巴州判成化县事成化风俗尚鬼巫可下车後道之以理民咸向化旧俗 丕变】赵开【安居人宣和中除成都转运判官陈植茶买马五害朝廷是其言令縂理四州财赋兼利 州路都漕善理财大变酒法塩法不加赋而军用足】郭浩【陇十人绍熙中知利州金人破和尚原进 窥川口抵杀金平浩与吴玠大破之】朱勇【利州统制与金人战于瓦亭被执临死骂不絶口庙祀赐名忠节】李蘻【晋原人孝宗时为隆州判官摄绵州赈活十万人剑外和擢在州者独多系尝匹马行 阡陌间访求民瘼有老妪泣曰民所以饥者和籴病之也系奏免之民大悦】陈升卿【跨鳌人乾道间 御史出知剑州恤民修学士民成悦于学宫旁立祠崇祀之】杨震仲【成都人淳熙中知新井县以惠 政名】陈咸【开熙中历利州路转运判官吴曦叛人情大骇咸督军粮檄守杨震仲赈流民傋奸盗衆 稍安曦以咸名士欲首胁之檄咸议事咸不往抵利州城伪都运使徐景望已挟兵入居台治遇讳日大 合乐以享咸力拒之欲结贼将以诛景望不果曦招之急咸遂削髪披缁曦既诛安丙奏以成总蜀赋时 帑藏赤立咸商榷利病兵政财贱合为一家昼夜精勤调度有方不二岁诸仓各赢数十万剑州地俭或 增馈米以寔之未几金人攻上津守赖以固】高稼【蒲江人嘉定中知绵谷县岁大饥稼捐赀市粟以 食之全活甚衆历利州提点刑狱兼参议始至告于神曰郡当兵难之後生聚抚摩所当尽力去之日誓 垂槖以入剑门乃葺理创残招集流民皆襁负来归】游仲鸿【南充人宁宗时擢利州路转运判官数 忤巡抚副使吴曦曦言仲鸿老疾朝命易他乡】吴昌裔【中江人嘉定中调阆中尉利州转运副使曹 彦约闻其贤俾司籴场时岁饥议籴上流昌裔请发本仓所储数万而徐籴以偿从之】安丙【广安人 通判隆庆府尝大水丙白守发常平赈之又凿石徙溪自是无水患】曹彦约【都昌人为利州路转运 判官兼知利州关外乏食彦约发本司所储减价遣籴劝分免役通商蠲民赖济】曹友闻【栗亭人宝 庆中利州都统屡败元兵端平三年蜀师赵彦呐强檄守】 【大安与弟曹友谅部将□亮齐发御敌友闻入龙尾头出鷄冠隘口内外两军殊死战焉元以铁骑四 面围绕一军尽没赠龙图阁学士谥曰节赐庙褒忠】王佐【理宗时守利州坚守孤城降将南永忠以 兵薄城下佐骂之永忠流涕而退诏奬谕进官一秩】蹇维之【通泉人理宗时利州通判王宣辟行参 军事迎敌力战而死】何震之【理宗时权知巴州守城死于兵诏赠官三秩】郑炳孙【理宗时隆庆 教授不从南永忠降先缢杀妻子亦朝服自缢赠朝奉郎直秘阁】赵广【阆中推官元兵破城死之】 元汪德臣【巩昌塩州人宪宗时命城益昌益昌为蜀襟侯蜀人惮其威名诸郡环视莫敢出相鬬帝亲 征蜀至嘉陵白水交会势汹急帝问船几何可济德臣曰大军百万非可淹延当别为方畧即命系舟为 梁一夕而成如履坦途帝顾谓诸王曰汪德臣言不虚发也】畅师文【至元中为保宁路同知治尚平 简反侧以安】明刘撝谦【德州人宣德二年知保宁清勤仁怒尤加意学校士论归之】李璧【广西 人正德中邬蓝乱後知剑州百废俱兴新学校正风俗修城池塘堰复射圃建书院刻名儒录以教诸生 士民皆祀之】罗明【正德人剑州判官遇蓝鄢之寇偕其子介拒守孤城力竭被执父子死】朱导 【山隂人正德中知通江时蜀寇初平庶务方殷导谙治体百废聿兴民为立庙子簠知顺庆孙 元官 历布政巡抚总督于蜀中皆世着其德焉】徐向乡【南平人为剑州知州崇祯十年李自成由汉中入 四川尚卿泣语衆曰若辈宜速去我封疆吏誓死於此及城陷遂投缳死赠布政使司参议 本朝乾隆 四十一年 赐諡节愍】王时化【湖广人崇祯中知昭化县贼李自成陷城死之赠光禄丞乾隆四十 一年 赐议节愍】王永年【崇祯中通江指挥御寇战死乾隆四十一年间赐諡烈愍时守备郭震 辰指挥田实击贼广元县百丈关亦被执不屈死乾隆四十一年均】【赐谥烈愍】郑梦眉【崇祯末南部知县贼张献忠破城梦眉夫妇俱缢死乾隆四十一年赐谥节 愍】 本朝郭嶷然【朝邑人康熙初知昭化县邑有黠妇为衆盗主前今多被挟制嶷然至首捕下狱毙之余 盗解散境内以安其地尝产金民争以献悉却之去官萧然】李向荣【冀北人康熙二十六年知剑州 治称最吴三桂伪将潭宏复叛屡加迫脇向荣不屈死之】

汉任文公【阆中人父文孙明晓天官风星之秘要文公少修父术州辟从事至王莾簒位挈家布 子公山公孙述时蜀武担山石折文公曰西州智士死我乃当之自是尝会衆子孙设酒食後三月果卒 益郎语曰任文公智勇双全】谯元【字君黄阆中人少好学能说易春秋成帝时对策高第拜议郎数 上疏切谏故久稽郎官平帝时迁中散大夫王莾居摄变易姓名归家隐遁公孙述僭号徵之不起遂隐 藏田野终述之世建武十一年卒明年天下平定光武诏祀以中牢子瑛善说易以易授显宗为北宫卫 士令】杨仁【字文义阆中人习韩诗仕郡为功曹举孝亷除郎太常上仁经中博士仁自以年未五十 不应旧科显宗时补北宫卫士令引见问当世政迹仁对以寛和任贤抑黜骄威为先又上便宜十二事 帝嘉之帝崩时诸马贵盛各争欲入宫仁被甲执戟严勒门卫莫敢轻进历官什方阆中令】三国汉程 畿【宇季然阆中人刘璋时为汉昌长巴西太守龎羲以天下扰乱郡宜有武备颇招合部曲有谗羲于 璋者义子郁募兵自助畿劝其尽诚并规郁効力义知畿不为已乃厚陈谢于璋先主辟为从事祭酒随 征吴败绩泝江而还或告之曰後追已至解船转去可免畿曰吾在军未曾为敌走乃死子祁字公宏与 犍为杨戏并知名戏每赞曰公宏後生卓尔奇精】姚伷【字子绪阆中人诸葛亮驻汉中辟为掾并进 文武之士亮称曰掾并存刚柔以广文武之用可谓博雅矣愿诸掾各希此事稍迁为尚书仆射时人服 其真诚笃粹】黄崇【阆中人父权汉镇北将军降魏崇为尚书郎随诸葛曕拒邓艾屡劝曕宜速行据 险毋令敌得入平地瞻未纳崇至於流涕瞻却战至绵竹崇帅厉军士明示必死临阵见杀】周羣【字 仲真阆中人父舒字叔布学术于广汉杨厚羣少受父学专心候业於庭中作小楼以察天象才见一气 即上楼观之故凡有气 无不见之者是以所言多中】马忠【字德信阆中人建安末举孝廉巴西大 守阎芝发诸县兵五千人以补遗缺遣忠送往先主与语称之建兴八年诸葛亮召为参军南中刘胄反 以忠讨之遂斩胄平南土封博阳亭侯间复建宁越嶲旧郡延熹中加拜征南大将军平尚书事忠寛济 有度量忿怒不形于色然处事能断恩威并立蛮夷畏而爱之及卒立庙祀之】马勲【宇盛衡阆中人 刘璋时为州书佐先主定蜀辟为左将军属从转州别驾从事】马齐【字承伯阆中人太守张飞功曹 飞贡之先主为尚书郎建兴中从事丞相掾迁广汉太守复为飞参军後拜尚书与马勲皆以才名显】 句扶【汉昌人忠勇寛厚数有战功功名亚于王平官至左将军封宕渠侯】张嶷【字伯岐南充国人 见大将军费禕待信新附太过以书戒之禕果为降人所害吴诸葛恪大兴兵□攻败嶷与诸葛瞻书曰 太傅受寄托之重而离少主履敌庭非良算恪竟以此被夷族嶷识见多如此类】谯周【字允南西充 国人父□字荣姑治尚书兼通诸经及图纬州郡辟皆不之应周幼孤好古笃学研精六经尤善书札颇 晓天文建兴中诸葛亮命为劝学从事後主立太子周为家令徙中散大夫迁光禄大夫位亚九列周虽 不与政事以儒行见礼时与大议辄据经以对所着述百余篇子同颇好周业以忠笃质素为行入晋终尚书郎】晋谯秀【字元彦周之孙性静默不交于世郡察孝亷州举秀才皆不就及李雄据蜀畧有巴 西雄叔父骧骧子夀皆慕名具束帛安车徵之皆不应常冠皮弁敝衣一躬耕山薮桓温灭蜀上疏荐之 朝廷以秀笃老兼道远故不徵遣使饬所在四时存问及萧敬叛避乱于宕渠乡里宗族凭依者以百数 年九十余卒】谯登【字顺明周之孙为椊潼内史李骧拔涪城登食尽援絶骧攻之益急登不屈死 之】龚壮【字子玮巴西人洁已自守与乡人谯秀齐得名父叔为李特所害壮积年不除丧力弱不能 复仇及李夀戍汉中与季特孙李期有隙壮欲假夀以报乃说夀称藩于晋遂率衆讨期克之夀袭伪号 欲官之壮誓不仕遂诈称聋终身不後至成都壮每叹中夏多经学而巴蜀独鄙陋兼遭李氏之难无复 学徒乃着迈德论】南北朝魏?龙超【晋夀人永熙中梁将樊文炽来寇益州时攻围既久刺史传和 遣龙超夜出请援于汉中为文炽所得许以封爵使告城中曰外无援军宜早降龙超乃告刺史曰援军 数万近在大寒文炽大怒火炙杀之至死词色不挠】宋陈省华【宇善则阆中人事孟昶为西水尉蜀 平归宋授陇城主簿历栎杨楼烦令端拱三年太宗亲试进士伯子尧叟登甲科占谢辞气明辨太宗顾 问此谁子王沔以省华对即召省华为太子中允累迁殿中丞知郓州苏州潭州智辨有史干入掌左藏 判吏部尚书擢至左谏议大夫赠太子少师】裴庄【字端巳阆中人为高陵主簿雷德骧称其有守迁 太子中允端拱初通判真定累迁祠部郎中至光禄卿卒庄有吏干好为规画慷慨敢言太宗奨其忠谦 多聼纳晚年喜接宾客终日无倦子焕咸平进士】陈尧叟【字唐夫省华长子端拱进士授秘书丞再 选工部员外郎广西西路转运使会加恩黎桓为交州国信使初将命者必获赠遗数千缗桓责歛于民 尧叟却之又悉捕亡命归桓桓感恩捕海贼为谢累迁枢密直学士签督院事真宗幸澶渊命先赴北砦 视戎事许以便宜至景德中擢知枢密院事加尚书左丞进太傅同平章事卒赠侍中谥文忠录其孙知 章知言为将作监主簿子师古赐进士出身後为都官员外郎希古至太子中舍】陈尧佐【字希元尧 叟弟进士及第历魏县中牟尉作海喻一篇人奇其志後通判潮州有治绩累迁谏议大夫为翰林学士 拜参知政事晋同平章事集贤殿大学士以太子太师致仕卒赠侍中谥文惠克佐少好学父授诸子经 其兄未卒业尧佐窃聼已成诵初肆业锦历山後从种放于终南山及贵读书不辍善古隶八分尤工诗 有集三十卷又有潮阳编野卢编愚邱集遣兴集】陈尧咨【字嘉谟嘉佐弟举进士第一授将作监丞 通判济州累擢右正言知制诘判吏部流内铨旧格选人用举者数迁官而寒士无以进尧咨进其可擢 者帝特迁之以学士知永兴军入为翰林学士徙知天雄军卒赠太尉谥康肃尧咨以气节自任上隶书 善射号小由基子述古太子宾客致仕博古笃学能文为馆阁校勘卒】陈渐【字鸿渐尧佐从子少以 文学知名淳化中与其父尧封皆以进士试廷中太宗擢渐第辄辞不就愿擢其父许之咸平初始仕为 天水尉累迁陇西防御推官坐法免归蜀中学者多从之游後召京师授颖州长史迁至耀州节度推官 卒有文集十五卷号金龟子】鲜于侁【字子俊阆州人举进士为江陵右司理参军庆历中侁条当世 之失有四其语剀切唐介称其名于上官交章论荐侁盛言左参军李景阳枝江令高汝士之美乞移与 之介益以为贤通判绵州赵拚使蜀荐于朝末及用神宗诏求直言侁应诏上书论时政专指安石安石 怒毁短之神宗曰侁有文学可用除利州路转运通判擢京东西路转运使徙知扬州哲宗立以东国困 于役复以侁使京东士民闻其重临如见慈父母召为太常少卿拜右谏议大夫陈言君子小人消长之 理甚?又言廓言路宜复六科之旧以疾求去出知陈州卒侁刻意经术着诗传易断尤长于楚词苏轼 谓如屈原宋玉自以为不可及】蒲宗孟【字传正新井人望佑进士历集贤校理命察访荆湖两路有治绩累迁翰林学士出帅大名卒于官宗孟性侈汰苏轼尝戒以慈俭盖箴其失云】蒲卣【字居锡阆 州人登进士历提举湖北京西常平再提点四川路刑狱俱有治绩累官中大夫】黄裳【字文叔普城 人乾道进士调巴州通江尉时和籴病民裳赋诗以讽总领李□为罢籴累官国子博士光宗登极裳进 对论中兴规模迁嘉王府翊善作八图以献每进谠言帝诏劳裳光宗不朝重华宫裳请甚切一日抗声 谏上起入宫裳挽裾随之至宫门挥涕而出宁宗即位改礼部尚书劝上慎终如始恳切献十言为先事 之忧卒赠资政殿学士谥忠文裳简易端慎推贤乐善出于天性笃孝友与人言倾尽底藴所论天人性 命皆发明伊洛之旨子瑾大宗正丞兼刑部尚书孙子敏刑部郎官】郭靖【高桥土濠巡检吴?叛尽 迁惊移之民使还金靖亦在遣中主白厓关告其弟端曰我家世为宋民愿死于此为赵氏鬼遂赴江 死】明袁璋【南江人正德间贼倡乱都御史林峻檄令讨贼璋所向冇功力竭为贼所获子袭挺身救 父连杀七贼被擒袭死三日目犹瞠视其父总制彭泽嘉其忠节祀于忠义祠】杨上林【通江人父简 病蔫上林祝于天断一指和药简立愈後复病上林又割股以进及卒哀毁几絶者数次人服其孝行 云】赵炳然【字子晦剑州人嘉靖进士为御史核宣大山西兵饷劾前後督抚樊继祖等一百七十七 人侵冒罪坐谪有差历迁浙江巡抚廉洁率下召荐为兵部尚书恊理戎政寻复督宣大山西边防甚饬 召还部乞休去炳然历三十有 余年清劲练逹所至有声卒赠太子太保諡恭襄】谢东阳【保宁千 户所人登进士第为人忠信端方居官廉洁自矢母族甚贫分俸给之事兄极爱敬抚孤侄成人让以产 祀乡贤】陈敏【巴州诸生事母至孝崇祯七年贼破巴州合城逃散时敏母病笃不忍舍去贼至欲杀 其母敏引劲乞代贼义而释之】李元扶【剑州诸生流贼陷州城入宅执其母徐氏欲杀之元扶哀求 全其母贼许之杀元扶】吴宇英【广元人官至户科给事中家居崇祯末举义兵讨贼不克死乾隆四 十一年赐谥忠节】 本朝杨继生【字尔叔阆中人顺治初由进士知福建连江县丙申寇至城?继生死之妻刘氏同日殉 节详福州府名宦】杨来凤【巴州人顺治四年以肃王令摄苍溪县事六年改知湖广沅陵县死难 赠按察使佥事详辰州府名宦】贯玗【昭化诸生崇祯末父王元知江西龙泉县玗留侍母母死玗拼 挡丧葬哀毁骨立时以干戈阻絶父问不通玗画衣悉号至康熙六年始闻父卒官玗徒步星奔乞食道 路以父丧归】冉宗孔【苍溪人幼遭贼乱与母相失宗孔不避兵戈跋涉寻母顺治十四年见于汉中 募贵赎归是年登郷荐】任锺麟【苍溪人张献忠之乱父母皆死贼中锺麟昼夜号泣遍走贼营仅得 母尸招父魂合葬焉顺治辛卯举於鄊官知府】冉德【广元人康熙丙午举于乡避吴三桂徵聘选深 箐中贼刦其父德奔救临以刀勿屈贼义而释之蜀平授陕西西宁知县】李先复【字曲江南部人康 熙壬子举於乡知山东曹县再知湖广大治县有惠政行取浙江道御史官至兵尚侍郎西陲用兵挽运 军需至巴里坤迁工部尚书致政归囊无余□而好旄兴族党赖之】刘崑【巴州人康熙戊子武举雍 正六年以署都司佥书管乌蒙镇左营游击八年乌蒙猓叛崑挺身决战力尽死之妻妾二女皆殉】

郑谷【宜春人乾宁中为都官郎中避乱入蜀常流寓巴州有巴宾旅寓中寄从叔诗云云】罗隐 【新淦人因乱入蜀隐居剑门尝往来於剑绵之间】宋李好义【下邽人与兄好古俱寓关中好义为 吴?部将多战功及曦僭蜀好义结李贵杨巨源讨斩之历官中军统制知西和州】


汉第五伦【长陵人明帝时为宕渠令显拔乡佐元贺在职四年迁蜀郡太守】晋何随【郫县人 司空武之後为安汉令以善化民民咸知礼义亷耻去官时送吏乏食乃取道侧民芋以绵繋其处偿 之】隋柳俭【河东解人高祖时妙简良能出为牧宰以俭仁明擢蓬州刺史狱讼者庭遣不为文书约 束狱中无繋囚】唐顔真卿【琅邪人肃宗时李辅国迁上皇西官真卿率百官问起居辅国恶之贬蓬 州刺史】崔元亮【开元中任果州刺史姚合送以诗云骑史缘青壁旌旗度白云剑铭生藓色巴字叠 氷文华首思仙侣疲民爱使君泠泠惟自适郡邸有谁闻足徵其槩】宋朱昂【潭州人开宝中知蓬州 徙广安军会渠州妖贼李仙衆万人刼掠军界昂謢策擒之其余果合渝涪四州民连结为妖者置不问 蜀民遂安宰相薛居正称其能】赵繁【开宝中任刺史建学育才人多师之】卲曅【桂阳人太平兴 国中历蓬州县事参军部民张道丰等被诬为刼盗狱巳具曅察其枉不署牍既而捕获正盗道丰等得 释代还引对太宗谓曰尔能活我平民深可嘉也赐钱五万】查道【休宁人真宗时知果州正均乱後 寇党何彦忠拥衆不聼抚咸请发兵殄之道微服单马数仆不持尺刃间关百里许直趋贼所初悉惊畏 持满外向道神色自若谕以诏意或识之曰郡守也贼党闻其仁曰是宁害我者即相率投兵罢拜号呼 请罪悉给劵归农】寇瑊【临汝人真宗时官蓬州军事推官李顺余党谢才盛等复起为盗碱设方畧 擒送京师】葛宫【江隂人真宗时知南充县东川民艰食部使者檄守资昌两州以惠政闻】刘平 【祥符人真宗时知南充县夷人寇淯井监转运使以平权泸州事平率土兵三千击走之】崔立【鄢 陵人真宗时为果州团练推官後兵辇官物道险乃率衆钱佣舟载归知州姜从革论如率歛法常斩三 人立曰此非私巳罪杖尔论奏诏如立议特改大理丞】龚鼎臣【须城人仁宗时知渠州渠故僻陋无 学者鼎臣请於朝建庙设学选巴子为生日讲说立课试法人大劝始有登科者郡人绘像祀之】折继 闵【云中人庆历中领果州团练使时值元吴反继闵招辑归业者三千余户】邵伯温【洛阳人微宗 时知果州请罢岁输泸南诸州绞绢?绵数十万以冤民力】虞允文【仁夀人绍兴中知渠州中书舍 人赵逵首荐允文召对极论四川财赋科纳之弊上嘉纳之】王隲【绍兴中知果州活饥民甚衆】李 瞻【绍兴中守广安军活饥民甚衆】陈咸【兴化人淳熙中知南充县转运使辟主管丈字岁旱税司免下户两税转运使安节以为亏漕计 咸白安节曰苟利於民违之不可因言今楮币行於四川者几亏三百万苟增印百万足以补免放之数 安节从之军多滥靖咸曰咸首可断滥请不可得蜀岁收激赏劝输绢钱民以为病咸核入节出岁减二 十余万緍】杜源【知蓬州开禧中蜀大疫沿路贫民流离死者弃屍满野源于龙章山作大穴以葬之 义塜碑刻今犹存】余玠【蕲水人淳佑间制置使于营山屯兵聚粮】 【以备元人蜀人赖之】李道传【井研人庆元中为蓬州教授吴曦反道传遗书安抚杨辅论曦必败 曦党以曦意胁道传道传以义折之竟弃官归曦平诏以道传抗节不挠进官二等】杨泰之【青神人 宁宗时知果州踦零钱病民泰之以一年经费储其蠃为诸邑对减上尚书省接为定式民歌之曰前张 後杨惠我无疆盖张义先发其端而泰之踵行之】段元监【为顺庆帅守北兵至元监城守麾下刘渊 杀之以降】施择善【为转运使宝佑中元兵至蓬州死之】胡载 荣【宝佑中知渠州时元兵至保险徙治率州人矢死固守卒赖以全安】元刘仲达【安西人大德初 知渠县作与文教鼎新学舍学者至今诵之】阎公【至正间为营山令有善政在任牛生二犊麦秀两 岐禾一本九穗民多怀之立善政碑】明王佐【洪武时知岳池县以坐事被徵耆民请阙列其善政以 闻帝嘉之遣还既还任政绩益着】杜沂【真定人洪武中知顺庆宅心公正律巳亷平郡人至今传 诵】谭思敬【洪武中知大竹克勤公事节用爱民】田铎【阳城人弘治初知蓬州兴文教暇日亲课 诸生诵习劝戒甚严储谷以备缓急及唐午之乱军饷民食皆赖之】邓俊【石首人任营山典史署县 事时佥事王源命督兵御贼蓝廷瑞等城?父子被执相对骂贼而死事闻廕子一人】 本朝上官宏基【朝邑人顺治初知营山县时供亿取办於里民宏基至悉除之政尚寛简及卒贫不能 归榇邑人输金送丧】李时亨【枣强人顺治十八年知邻水县时疮痍初复时享缮城郭招徕人民抚 绥有要邑以殷富】劳温良【广东人康熙初知邻水县湛深经术治先教化人歌思不置】廖士贞 【湖广人康熙十九年知营山县逆党谭宏禆将彭时亨叛执士贞至渠县累繋月余偪以伪职大骂不 屈望阙再拜引颈就戮事 闻其子恤廕】徐盛【汉军镶红旗人康熙十九年知广安州谭宏之变为 贼所缚不屈死 赠四川布政使司参议】袁定远【浙江人康 庚戌进士知顺庆府慈惠亷明正巳 率属时有吏行水上人在镜中之颂】

汉陈禅【字 纪安山汉人仕郡功曹举善黜恶为邦内所畏察孝亷川辟治中从事邓隲闻其 名而辟焉举茂才时汉中蛮反以禅为汉中太守贼素闻其名声即时降服迁左冯翊入拜谏议大夫永 宁中拜辽东太守单于怀服顺帝即位迁司隶校尉子澄有清名官至汉中太守曾孙宝亦刚壮有禅风 为州别驾从事显名州里】冯绲【字鸿卿宕渠人父焕安帝时为幽州刺史怨者诈作玺书收焕焕欲 自杀绲劝焕上书自讼果诈者所为由是知名初举孝亷为郎中七选为广汉属国都尉徵拜御史中丞 顺帝末徵拜京兆尹转司隶校尉所在立威刑延熹中长沙零陵武陵蛮夷悉反拜绲车骑将军击平之 转河南尹上言中官子弟不得为牧人职不纳迁廷尉中官诬绲坐】 【与李膺刘佑俱输左校应奉上疏理绲等得免复官卒子鸾举孝亷除郎中】冯允【字公信绲之弟 清白有孝行能通尚书善推步之术拜降虏校尉】三国汉龚禄【字德绪安汉人先主定益州为部从 事牙门将建兴三年为越嶲太守随丞相亮南征为蛮夷所害】张嶷【安汉人章武中以都尉讨平山 城除越夷太守政先恩惠蛮夷降服拜荡寇将军与魏战没越嶲民闻之立庙以祀】王平【字子均宕 渠人先主拜牙门偏禆将军建兴间马谡舍水上山平连规谏谡败於街亭惟平救合诸营而还丞相亮 加拜参军进讨寇将军亮围祁山平别守南围张合攻之平坚守合不能克领汉中太守封安汉侯拜镇 北大将军曹爽向汉川平遣护军刘繁等据兴势自为後拒魏兵退还时马忠在南平在北境咸着名 迹】晋陈夀【字承祚安汉人少好学师事同郡谯周仕蜀为观阁令史及蜀平司空张华爱其才举为 孝亷除左着作郎出补阳平令撰蜀相诸葛亮集奏之除着作郎领本郡中正撰蜀魏吴三国志凡六十 五篇杜预荐为御史治书又撰古国志五十篇益都耆旧传十篇夀兄子莅符皆文词灿丽驰名当世 谨按陈夀本传载丁仪丁廙有盛名於魏夀谓其子曰可覔千斛米见与当为尊公作佳传丁不与之竟 不为立传又诸葛亮尝髠其父诸葛瞻亦轻夀遂谓亮将略非长无应敌之才言瞻惟工书名过其实夀 作三国志均以私废公道褒讥失当有乖直笔非良史才也】阎缵【字续伯安汉人博覧坟典慷慨有 大节为大传杨骏舍人转安复令骏诛弃官葬骏而去为西戎校尉司马有功封平乐郷侯後屡上疏直 言朝廷善其忠烈擢为汉中太守卒於官】梁侯瑱【安汉人梁时累平蜀贼後败侯景历官司空太尉都督五州镇湓城寻以功封陵零郡公諡庄肃】宋成象【流江人以诗书训授里中事父母以孝闻淳 化中李顺据郡县象父母惊悸而死象号泣营葬庐墓侧每恸闻者戚怆虎豹环庐而卧燕百余集庐中 禾生墓侧吐九穗远近咸目为成孝子】何涉【字济川南充人泛覧慱古上自六经诸子百家旁及山 经地理医卜之术无所不学仁宗时登进士第范仲淹一见奇之辟彰武军节度推官用龎籍奏迁着作 佐郎管勾鄜延路招讨使机宜文字时元昊扰边军中经画涉预有力累官司封员外郎涉长厚有操行 事亲至孝平居未尝谈人过恶所至多建学馆劝诲诸生虽在军中亦尝为诸将讲左氏春秋狄青之徒 皆横经以听有治道中术春秋本旨庐江集七十卷】何羣【字通夫西充人嗜古学喜激扬论议庆历 中石介在太学羣亦自蜀至介馆羣於家使弟子推为学长羣愈自刻励着书数十篇与人言未尝下意 曲从同学目为白衣御史嘉佑中直龙图阁何剡褒其行义赐号安逸处士】张廷坚【字才叔广安人 元佑进士历官枢密院编修文字坐折简别邹浩免微宗初擢右正言与邹浩龚夬江公望常安民任伯 两皆在谏列一时翕然称得人在职逾月数上封事讼司马光吕公着之贤荐苏轼苏辙可用忤旨徙为 郎蔡京欲引为巳用廷坚不肯往後遂列诸党籍绍兴初赠直徽猷阁】安尧臣【渠江人徽宗时上书 论燕云事乞杜塞边防务守旧好徽宗然之命以官後竟为奸谋所夺】游仲鸿【字子正南充人淳熙 进士历知中江县绍熙四年赴召赵汝愚在枢密谓仲鸿直谅多闻访以蜀中利病汝愚欲亲出经畧西 事仲鸿谏而止光宗久不朝重华宫仲鸿遗书汝愚陈宗社大计改监登闻鼓院会朱子以论事去上疏 愿亟还之後知嘉定府擢利州路提点刑狱乞休去諡曰忠】安丙【字子文广安人淳熙进士历知大 安军有惠政以诛吴曦功授四川宣抚使迁知潭州红巾贼张福等叛四川大震诏起丙为安抚使擒福 斩之进少保卒谥忠定所着有皛然集】游似【字景仁仲鸿子嘉定进士历官吏部尚书侍经幄理宗 问唐太宗贞观政效何速如是似乃摭太宗事以陈享佑二年拜右丞相兼枢密使十上章乞归不许进 爵国公卒赠少师】黎錞【广安人庆历进士朝议大夫英宗以蜀士为问欧阳修对曰文行苏洵经术 黎錞尝知眉州苏轼作远景楼记称其简而文刚而仁明正而不阿久而民益信之】明范循【南充人 永乐初进士授御史陞贵州佥事耿介直朴克持宪纪有古人风】杨纯【邻水人成化中进士任监察 御史巡抚贵州断决如流任满百姓乞留一年上许之民谣曰邻水阳但愿年年巡贵阳贪汚畏法 军 民安康陞陕西副使去之日黎獠遮道攀留】石天柱【字季曕岳池人正德进士历都给事中武宗北 巡欲幸宣府天柱刺血书疏以进遂止尚书王琼欲杀都御史彭泽天柱力白其无罪琼怒中旨出为临 安推官嘉靖初诏复前职寻陞大理寺丞】任瀚【字少海南充人嘉靖进士廷对献替剀切天子亲题 其制策名动天下与罗洪先唐顺之相上下巳而自吏部主事补春坊司直兼翰林院检讨引疾归瀚少 怀用世志既家居研宄六经阐明圣学晚潜心於易深有所得为古文有西汉风】陈以勤【字逸甫南 充人嘉靖进士授检讨陞洗马侍讲读於穆宗潜邸九年启沃最多穆宗立手诏以礼部尚书兼文渊阁 大学士上谨始十事又陈时务因循之弊见同僚多党比力疾求去进太子太师吏部尚书驰传归家居 十年卒赠太保諡文端】张监【南充人嘉靖进士初授会稽知县有治绩擢御史出守建宁历陞山西 按察使巡抚山东政为诸省最引疾归用荐起总督粮储入年夙弊尽革卒时囊无一金所着有皇极经 世衍义赋役法充操奏案诸书】王廷【字子正南充人嘉靖进士授御史疏劾吏部尚书注鋐谪亳州 判官历苏州知府有政声累迁户部右侍郎兼左佥都御史总督漕运巡抚凤阳诸府时倭寇未靖廷建 议以江南属镇守总兵官专驻吴淞江北属分守副总兵专驻狼山遂为定制迁左都御司隆庆初中官许义挟刃胁入财为廵城御史许学道所笞羣璫伏左掖门外邀击学道廷上其状论戍有差寻以忤高 拱斥为民万历初四川巡抚曾省吾言廷守苏州时人比之赵清献直节劲气始终无改宜复官诏以故 官致仕仍以高年特赐存问卒諡恭节】何子明【南充人嘉靖乙丑进士筮仕钱塘砥节砺操不阿权 贵四年召为御史多所弹劾寻迁广东佥宪龙门从化贼倡乱新宁盗鼓噪从之势猖獗当事者计莫知 所出子明时以少参授节钺招抚之不烦甲胄不肆杀戮且严督将禆非生擒不作功由是人无幸功渠 魁授首及纪平寇绩晋宪副而子明巳卒】陈于陛【字元忠以勤子隆庆进士授编修历侍讲学士擢 礼部尚书请修国史备一代纪载诏为副总裁及入参大政疏陈亲大臣録遗贤奨外吏核边饷储将才 择边吏六事优诏答之帝以军政失察斥言官三十余人于陛申救至再俱不纳累官文渊阁大学士进 太子太保諡文宪】王德亮【广安州人万历进士擢兵科给事中甫半载章数十上皆边访大计历户 工二科上筹画边饷议极陈采木矿税及播州用兵之害备言国计匮乏之由寻以争国本廷杖除名後 起至户部侍郎】黄辉【字平倩一字昭素南充人幼颖异稍长博极羣书年十五举乡试第一登万历 进士授编修时同馆推陶望龄董其昌而辉与齐名官终少詹事】杨文岳【字斗望南充人万历进士 崇祯初历官右副都御史巡抚登莱十二年擢兵部右侍郎总督保定山东河北军务十四年李自成陷 洛阳诏文岳赴救困於汝宁被执大骂不屈死贼以其死忠备礼歛之其後里人易棺改歛顔色如生 本朝乾隆四十一年 赐諡忠烈】张鹏翼【西充人崇祯中由选贡授衡阳知县张献忠逼衡州巡 抚监司以下皆遁鹏翼独守空城城陷胁降戟髯詈贼贼怒而投诸江妻子赴水死 本朝乾隆四十一 年 赐諡忠愍】李含乙【渠县人崇祯中官至兵部侍郎里居举义兵讨张献忠不克而死 本朝 乾隆四十一年 赐諡忠烈】李储乙【崇祯庚午举人任监纪推官弟李含乙战死储乙率余衆守 渠县献贼伪都督张恭来寇被执不屈死】李乾德【字雨然西充人崇祯辛未进士累官偏沅巡抚蜀 乱奉命聨江上兵将恢复地方时贼据滇黔称王一时靡然从之无敢一言抗犯乾德独拒不从书词凛 厉後被执载舟中不食者数日届月波泽与其弟升德俱赴水死 本朝乾隆四十一年 赐諡忠 节】 本朝赵心拚【字清章西充人领乡荐任山西太平知县擢兵科给事中章数十上皆关国计条陈蜀省 事宜尤中时弊解官归杜门却扫乡人忿争者辄婉言开导多所感悟】郭荣贵【字仲禹渠县人明末 羣寇蜂起荣贵首倡义率弟荣高及族里数千人筑砦大斌山为保障计会贼吴应元驱衆二万焚掠邻 水大竹将至渠荣贵诡词约好乘机格杀应元并左右数十人余衆惊溃顺治戊子秋贼杨秉帅衆数万 据礼义城与斌山对垒相持一战荣贵间走成都谒巡抚李国英请为前驱国英遣总兵卢光祖马化豹 统大兵从荣贵破之东北二道始入版图】陈瑺【营山人顺治辛卯举人会多盗率乡勇保障地方岁 饥与弟璋设塲散粟存活甚衆後知湖广□阳县以贤能着弟与瑺同举于乡知河南郾城县着有四书 彚解行世】高仪坤【字宁一西充人性孝友顺治甲午举人知浙江平阳县卒官有惠政】罗为赓 【字西溪南充人顺治甲午举人知浙江孝丰县丰人德之後以行人致仕】冯天培【字默佑西充人 顺治甲午乡荐第一知福建漳平县有贤声详漳州府名宦】黄世臣【字柱伯西充人顺治丁酉举人 康熙二年授夹江教谕以经学与诸生相切劘迁江南来安知县有治绩】陈扆【字补衰西充人顺治 丁酉举人知山东钜野县以亷洁称】蒲昌廸【渠县人顺治丁酉举人知山东郓城县擢知山西绦州 皆有治绩】彭际盛【字於斯南充人康熙六年以明经知河南武陟县有治绩】杨若楹【仪陇人嗣 叔纯道姚黄贼乱执纯道至逹州若楹驰赴贼营请代为贼所杀】汤辂【字居易渠县诸生父母相继 殁未葬山贼拥至乃尽出家资於户外泣请曰幸持去勿惊吾亲贼为之动共相戒不入其庐】于前先 【营山人性至孝母病汤药必亲尝跪进逹旦不寐如是者三年忧劬所积一日伏母枕先逝里人哀 之】


汉朱博【杜陵人成帝时官犍为太守先是南蛮豪长若儿数为寇盗博厚结其兄弟使为反间袭 杀之郡中以清】梁先铁【籍贯未详武帝时奉使讨蛮獠立戎州即以铁为本州刺史多有劳绩】唐 张九宗【籍贯未详德宗时戎州刺史以治化称】宋宋太初【晋城人太平兴国中通判戎州以善政 闻有诏褒美】张宗诲【曹州人太宗时知富顺监夷人斗郎春判郡獠骚动宗诲将郡兵攻破之】熊 本【番阳人 寜中通判戎州习其俗知夷人扰边者分十二村豪为郷导後罗晏夷叛诏本察访梓夔 得便宜行事于是以计致百余人枭之泸州其徒股栗愿矢死自赎独柯隂一酋不至本率军进讨柯隂 乞降尽籍丁口土田及重宝善马归之公上受贡职于是乌蛮罗氏鬼主诸夷皆从风而靡愿世为汉官 奴】虞易简【仁夀人允文之孙知富顺监崇化善俗禁科歛赈贫窭广储蓄以济穷民又为义庒魏了 翁称善焉】赵希益【金华人宝庆间知富顺监勤于民事岁旱祈祷极诚获应民怀其德立像学宫希 益学术议论多得之吕东莱云】周湛【登州穰人通判戎州州俗不知医病者以祈禳巫祝为事湛取 古方书刻石教之禁为巫者自是人始用医药】高定子【蒲江人理宗时知长寜军地接夷獠公家百 需皆仰淯井盐利来者往往因以自封殖制置司又榷入其半定子至争于制置使得蠲重赋】王佐 【籍贯未详为长寜守将宝佑中元兵拔长寜佐与子俱不屈死之】杨大奎【天水人南宋末守叙州 元兵入蜀大奎战死赠武节大夫眉州防御使谥愍忠】明严清【云南後卫人嘉靖中知富顺县公廉 恤民治声大起】赵彦【籍贯未详宣德中知高县恩威并着远迩信孚未几解去及正统间芒部入寇 征讨弗克诸夷曰赵尹来即降于是辟彦至诸夷皆纳欵事闻诏增彦秩後卒于官】欧阳选【衡阳人 进士正德中知筠连县三江蛮叛兴守备何卿并力御之邑赖无恙时吴总兵欲议招抚选力辩其非又 白去丈田增税边民称便】杜杰【黄冈人万历中知长寜县适岁歉赈活甚衆是时九县初定黠酋内 讧拮据调剂卓有鸿勋後采木山中值水涸露祷于天忽大雨如注木遂出先是西南夷骚动喜功者有 欲灭此朝食者杰曰不可民方疲于力役又驱之战吾恐边地险阻徒劳罔绩也当事者弗听其言卒致 覆败人服其先识】徐大礼【籍贯未详天啓元年官长寜主簿兴文知县张振德来署县事与之善及 奢崇明反振德还死兴文长寜亦?大礼曰吾不可负张公一家四人仰药死赠重庆同知】卢安世 【贵州赤水卫人为富顺教谕天啓初奢崇明反遣其党来取县印知县弃城遁去安世闻变急入县收 印为守御计贼数万掩至安世诣上官请兵屡战破贼竟复其城】王硕辅【籍贯未详天启初南溪知 县奢崇明陷其城死之赠尚宝卿】龚万禄【贵州人天啓初为建武所守备奢崇明反衆推万禄主兵 事与指挥李世勋戮力固守杀贼无算及城陷世勋率家人自焚死万禄手刃两妻两孙自刃不死大呼 驰出贼不敢逼走至叙州乞师于巡抚朱变元复建武会官军败于江门贼四面攻之与子崇学力战死 赠都督佥事立祠祀之乾隆四十一年 赐諡烈愍】张振德【崑山人兴文知县天啓初奢崇明反与 妻钱氏及二女俱伏剑死一门死者十二人赠光禄卿諡烈愍立祠祀之】刘希文【籍贯未详兴文教 谕代署县事甫半载献贼薄城誓死不去妻白氏亦慷慨愿同死城破夫妇骂贼并死之】艾吾鼎【汉 川人崇祯间兴文知县献贼促降鼎厉声骂之夫妇就戮合门无存乾隆四十一年 赐諡烈愍】 本朝薛起凤【韩城人顺治初知筠连县惟苍头一人扫除执爨事皆亲理不假手吏胥人服其清正卒 官贫无以殓邑人祠之】赵家骏【忻州人康 十一年知南溪县时蜀省初定城郭未修值吴山桂叛 家骏自度守御无具而职司守土不可委去遂自经死】顔斆【宛平人康熙二十年知叙州府时滇寇 未殄戎马倥偬斆多方御扞保障孤城民赖以安堵】河源濬【丹徒人康 二十一年知马湖府值进 剿滇寇源濬身亲输挽民不扰而军食足百姓逃散者给牛种招徕之後夷猡猖獗源濬尝单骑抚劳生 夷慑服】陈聂恒【武进人康熙末知长寜县抚字有方听断明敏课士子兴文教捐置後江渡口义田 并造青溪桥邑人怀惠焉】

宋程公许【字季与叙州宣化人与兄公说公硕俱登嘉定进士淳佑中为起居郎右史徐元杰暴 亡请尽情研究公论韪之中批复郑清之子士昌官职公许缴奏寝其命章琰等以论执政出公许又力 争之公许冲淡寡慾蜀有兵难族姻弃东南者多依以居所着有尘缶文集後致仕卒赠宣奉大夫官其 後】司马梦求【叙州人温国公光之後景定中进士咸淳末调江陵沙市盐镇沙市地势险固恃水为 防德佑初湖水忽涸元兵来攻乘南风纵火都督程文亮战败降梦求朝服望阙缢死】明晏铎【字振 之宜宾人永乐中进士历按两几山东所在有声居常好吟咏有清云集又注孝经小学及参同契隂符 经诸书】周洪谟【字尧弼长寜人正统进士授编修景泰八年疏劝帝亲经筵勤德政因陈时务十二 事再迁侍读宪宗嗣位复陈时务言人君保国之道有三曰力圣学曰修内治曰攘外侮帝皆纳焉成化 改元廷议讨四川都掌蛮洪谟上方畧六事诏付军帅行之进尚书加太子少保卒諡文安着四书五经 论疑及南臯子菁斋集子女瑞成化间举人历中府经历刘瑾伏法修上五事俱见嘉纳出守铜仁兴学 抚叛民皆怀服陞参政归】李人仪【隆昌人景泰进士授御史以忤石亨曹吉祥谪襄阳知县寻擢荆 州知府守臣上其居县时治行特赐封诏】熊过【字南沙富顺人嘉靖进士选庶吉士历礼部即中着 周易象旨春秋明志録行世】谢廷?【字子佩富顺人嘉靖进士知新喻县治最擢给事中御史胡鳌 建言被谪抗疏救之雷震谨身殿疏陈修省数事既而偕同官谏帝南巡诏下狱谪云南典史屡迁浙江 佥事侍养归遂不出隆庆初吏部奏起遗佚不赴万历初巡抚曾省吾奏廷?隐居三十年家徒四壁乐 道着书宜特加京秩风励士林诏即家进太仆少卿】尹伸【字子求宜宾人万历进士初授推官升南 京兵部郎中西安知府陕西提督学政副使苏松兵备参政公廉强直不事媕阿三任皆投劾去天啓时 起故官历湖广左右布政以失御流贼罢归张献忠攻陷叙州骂贼不屈死之乾隆四十一年间赐谥忠 节】聂绳昌【富顺人天啓时乡荐奢崇明之乱毁家招募义勇御贼战死?其子】樊一蘅【字我劬 宜宾人垣之子崇祯进士授襄阳知县有声诏入为铨部郎人不敢于以私後为寜夏巡抚归里值蜀乱 诸镇将跋扈一蘅正色责之咸慑服年七十八卒弟一若字君贻生平言行不苟居父母丧亘六载不入 私室後为剑州知州卒于官】刘之纶【字元诚宜宾人家世务农读书暇从父兄力田天啓初举乡试 值奢崇明反倡父老守城上书监司请拒贼归路监司不能用贼得渡泸逸去崇祯元年第进士改庶吉 士与同馆金声友善相与结贤豪养死士备国家缓急用明年冬都城被兵数上书陈方畧帝壮之会金 声荐之纶知兵即超擢兵部右侍郎副尚书闵梦得协理京营戎政制木为西洋大小礟百余具又制独 轮火车偏厢车兽车皆轻捷利用请精兵为进攻计会大兵拔遵化永平援军皆观望独之纶奋前兵交 时礟炸营中自乱之纶慨然曰受天子厚恩誓捐躯以报战不捷死耳敢言退者斩乃再战自辰至酉士 殊死力□关尽短兵接之之纶知不可为大呼曰死不负天子恩解所佩印付家人曰持此归报朝廷俄 身被两矢遂死天下称其忠进赠兵部尚书録一子入国学乾隆四十一年间 赐谥忠烈】 本朝李谟【字采臣富顺人康熙甲子举人慷慨好义尝数千里归友人之丧知太康县有亷名致仕归 授徒讲学学者称峚山先生】樊叙伦【字仲彛宜宾贡生幼孤奉母避吴三桂乱为贼所执迫以书记 叙伦以母老泣告贼为感动纵之母死哀毁骨立】张奇星【屏山人康熙十九年吴山桂余孽据马湖 百姓惊逃奇星结亲族乡勇百余人挺身抗贼走之郡赖以安】樊泽达【字昆来宜宾人康熙乙丑进 士累官翰林院侍读值宼乱奉亲避兵越溪家贫负米百里外徒跣供?尝于僧寺授徒往来水道一日 驾茷至渔窝沱触石落水闻水中有人呼曰此孝子也若有掖之出者得不死弟泽迥字膏郇四岁失母 哀恸不离丧次八岁能属文与兄百里外负米养父寒暑不辍後以思母成疾死郷人惜之】邓乾【宜 宾诸生家贫授徒养亲父病笃乾质子以备丧具】郭克广【字宏毓隆昌人父忠懿卒官于黔克广年 十二值干戈不能归榇奉祖自黔寓播昼负米刈薪夜读书祖没哀毁逾礼吴三桂乱隐居教授叙泸间 从学者百余人每痛父丧未归言辄涕泣】范嗣镇【珙县人乾隆二年以孝子 旌表】

宋黄庭坚【分寜人神宗时实録检讨官章惇蔡卞论实録多诬贬涪州别驾黔州安置言者又以 为处善地遂移戎州泊然不以迁谪介意蜀士多从之游讲学不倦凡经指授下笔皆可观】


汉李道【宛人王莽时补巫丞有能名】三国汉罗宪【襄阳人为巴东太守时大将军阎宇都督 巴东拜宪领军为宇副贰魏之伐蜀召宇西还宪守永安城吴闻蜀败欲袭宪宪曰吴不恤吾难而背盟 徼利不义甚矣 乃缮甲完聚励以节义士皆用命大破吴军】吴吾彦【吴人为建平太守王濬将伐 吴造舩於蜀彦觉之靖增兵为备皓不从彦乃辄为铁锁横断江路及师临境缘江诸城皆望风降附或 见攻而拔惟彦坚守大衆攻之不能克乃退舍礼之】南北朝贺若谊【洛阳入为信州总管有能名】 隋王长【霸城人高祖时为丞相授信州总管部内夷未宾长述讨平之】唐李孝?【宗室高祖时以 山南招讨大使徇巴蜀下三十余城拜信州总管时萧铣据江陵孝?讨平之】李靖【三原人武德初 说赵郡主孝?以取萧铣十策孝?上之上以孝?为夔州总管靖为行军总管委以军事靖说?悉召巴 东蜀酋长子弟因材授任置之左右外示擢用实以为质因造舰习水战自夔州东击萧铣时峡江方涨 诸将请俟水落靖曰兵贵神速今乘江涨掩其不备此可成擒也乃率战舰数千趋江陵薄城而营破其 兵萧铣乃降】刘禹锡【中山人元和中知夔州表言一州利害公务不冗】柳公绰【华原人宪宗时 为开州刺史地接夷落宼尝逼其城吏曰兵力不能制愿以右职署渠帅公语曰若同恶邪立诛之寇亦 引去】韦处厚【万年人元和末为开州刺史诚心恤民文宗朝拜同平章事】五代高彦俦【太原人 孟蜀时授夔州江宁军都廵检招讨使宋师至彦传力战身被十余创判官罗济劝其降彦俦不许宋师 坏门入彦俦挺劒拒之杀十余人乃纵火自焚死】宋刘保勲【河南人宋初云安监盐制置使岁满出 羡余百万转运使欲以状闻保勲曰贪官物为已功可乎乃止】李防【内黄人为峡路转运副使先是 沿江水逓岁役民丁甚衆颇废农作防悉以城卒代之】臧丙【大名人太平兴国初通判大宁监官课 民煮井为盐丙职兼总其事先是官给钱市薪吏民侵蚀致岁课不充坐械系者常数十百人丙至召井 户面付以钱既而市薪山积盐有羡数】慕容德琛【太原人淳化中知夔州李顺之乱贼酋张顺领衆 来寇德琛与战龙山又与白继贇击贼悉焚其营贼剽开州围云安德堔往援之累诏褒谕】秦传序 【江宁人淳化五年充夔峡廵检使李顺之乱贼衆奄至薄夔州城下传序督士卒昼夜拒战城中乏食 传序出囊槖服玩尽市酒食以犒士卒慰勉之衆皆感泣力战城坏传序赴火死】薛顔【万泉人太宗 时为峡路转运使始孟氏据蜀徙夔州於东山据峡以拒王师而民居不便顔为复其故城】史方【开 封人真宗时知夔州当富顺州时田彦宴宼施州方领兵直抵富顺荡其巢穴穷追彦宴至七女栅降 之】卢士宏【新郑人文彦博包丞相以亷能荐由三司开拆司擢夔州路转运使】朱夀隆【诸城人 仁宗时为夔州转运使巴峡地隘民困於役免其不应法者千五百人】周湛【穰人仁宗时为夔路转 运使云安塩井岁赋民薪茅至破产责不已湛为捐盐课而省输薪茅民便之】王端【仁宗时知云安 军仁宗颁庆历善救方端请官为给钱和药於民遂行於天下】彭乘【华阳人宝元中为夔州路转运 使土贼田忠霸诱下溪州蛮将内寇乘适按郡至境大集边吏勒兵下山以备贼贼遁去因遣人间之其 党斩忠覇夷其家】陈安石【安阳人嘉佑中为夔州判官洞悉民隐时有蓄蛊毒者捕诛其首并列市 药方由是遇毒者不死】张诜【浦城人为神宗时夔路转运使官渝州蛮叛诜自率兵讨平之録其功 加直集贤院】孙构【博平人神宗时夔州部夷梁承秀李光志王兖导生獠入寇转运判官张诜请诛 之选构为使倍道之官至则遣浯州豪杜安募千人往袭自督官兵及黔中兵击其後斩承秀入讨三族 火其居余衆保黑崖岭默兵从间道夜噪而进光吉坠崖死兖自缚降以其地建南平军】李周【冯翊人神宗时知云安县蠲盐井之征】王宗望【固始人擢夔州路转运使当哲宗即位行赦赏军万州弥 旬不给包卒朱明因衆怒白昼入府宅伤守臣他兵籍籍谋兆乱宗望闻变自夔州驱至先命给赏然後 斩明以徇朝廷嘉之】程之邵【眉山人元佑中为夔州转运判官大宁井出塩煎盐者辄储其半供公 上余鬻於民使先输钱盐不足给民以病告之邵尽发所储与之啇贾既通关征数增倍】曾开【河南 人哲宗时出监大宁监有贤能声】刘昉【潮阳人绍兴中守夔州政先体要兴学校以造士劝农桑以 厚民每出郊督耕又修诸葛亮八阵图碛杜甫东屯故居】周执羔【弋阳人绍兴中知夔州兼安抚使 夔地接蛮獠易以生事或告溱播蛮叛豪帅请兵致讨执羔谓曰朝廷用尔为长今一方骚动责将焉往 能尽其力则贳尔一兵不可得也帅惧击斩叛首以献患遂息】王十朋【乐清人乾道初知夔州】虞 允文【仁夀人孝宗时以言事忤史浩斥知夔州允文以夔为蜀门户修守御抚军百务整肃】程师孟 【吴人孝宗时提点夔路刑狱泸戎数犯渝州边使者治所在万州相去远有警率浃日乃至师孟奏徙 渝夔州无常平粟建议置仓适凶岁赈不足即矫发地储吏不可师孟曰必俟报饿者尽死矣竟发之】 陆游【山隂人孝宗时通判夔州王炎宣抚川陕辟为干办公事官陆游为炎陈进取之策谓宜积粟练 兵有衅则攻无衅则守】贾伟【尝守开江贻书丞相赵雄极论武兴守吴挺之横他日陛对又乞裁抑 郭棣郭果兵权孝宗嘉纳】林栗【福清人孝宗时知夔州州属郡曰施州其羁縻郡曰思州施民谭汝 翼与知思州田汝弼交恶兵交於境施黔大震汝翼乞师帅府栗曰汝翼实召乱者移檄罢兵乃选属吏 往摄兵贤以收汝翼之权命兵马铃辖按閲诸州密檄至施就摄州事取其巨恶九人诛之蛮人遂安】 李浩【临川人淳熙初夔路阙帅命浩以秘阁修撰知夔州思州田氏将起兵相攻浩草檄遣官为劝解 遂感悟释前憾边得以宁】赵方【衡山人淳熙中授大宁监教授俗甚陋方择可教者亲训诱之人皆 感励自是始有进士】?颍叔【谯人绍兴中夔州路转运判官夔峡尚淫祀人有疾病惟知事神颍叔 悉禁絶之并教以医药】赵希錧【宗室子宁宗时主管夔州路转运使疏大宁盐井利害使者上诸朝 民便之】何异【崇仁人庆元中知夔州兼本路安抚使以夔地狭食少同转运使立循环通济仓民便 之】范荪【开禧中为夔州转运判官疏言施黔等州地旷人稀占田多者须人耕垦富豪有诱客户举 室迁去乞将皇佑官庄客户逃移之法校定凡为客户者许役其身毋及其家属今後凡理诉官庄客户 并用宋皇佑旧法从之】龎彦海【为开州守将咸淳二年元兵取开州死之】韩明【开州守将元兵 破开州兵入明父子并战力屈被执】杨夀孙【宋末为云安主簿元兵至中江夀孙与将官何庚安朝 臣田广泽等督兵连战三日俱死】上官夔【宋末为万州守将元兵围城守御甚力招之降不从城? 巷战而死】明王桢【吉水人成化初授夔州府通判时荆襄贼石和尚流刼巫山督盗王同知不救桢 代勒所部民兵赴援未几贼刼大昌桢往救遂陷围中大骂而死】张泽【相城人嘉靖中知巫山县县 旧无驿泽始创之省里中费无算税茶岁有例却不取俗尚女巫杖而火其神巫风遂息】何承光【镇 远人官夔州同知崇桢七年贼由荆州长驱至副使以下皆遁承光摄府事率民吏守御城?死之本朝 乾隆四十一年 赐谥节愍】高日临【鄱阳人崇祯时为大宁知县流贼犯城日临见】 【势弱不能守啮指书牒乞援上官率衆御之北门兵败被执日临大骂不屈贼碎其体而焚之同时训 导高锡及妻女廵检陈国俊及妻皆遇害 本朝乾隆四十四年 赐谥烈愍】郭缵化【崇桢末巫山 廵检御贼死於阵】本朝薛人凤【浙江人康熙十九年由夷陵州同擢夔州府通判转运军饷道经万县适遇贼将谭宏率 兵刼之缚至大城山欲降以伪职人凤曰吾今日止一死耳必不尔从贼怒砺刃於颈骂愈烈死之】许 嗣印【奉天镶蓝旗人康熙十五年□印知夔州时寇氛初靖嗣印力事拊循尤加意学校修郡志设救 生船於夔巫间岁旱火三日不熄嗣印斋栗祷神澍雨如注】

南北朝梁徐世谱【鱼复人有勇力善水战元帝时领水军所造器械随机损益妙思溢出】宋龙 景昭【奉节县人少有武勇初任蜀为州刺史宋平蜀授永州刺史秩满入朝改右千牛卫将军】明清 文胜【大宁人洪武间为龙阳典史邑地滨洞庭岁罹水患适赋数十万驳扑死者相踵文胜慨然诣阙 上疏为民请命再上皆不报复具疏击登闻鼔以进遂自经死於登闻鼓下太祖怜其为民杀身诏减二 万四千余石定为额有司祠祀匾曰惠烈】严琥【开县人成化末为高州同知时石城信宜二县人饥 民多流亡琥捐俸赈济化州吴川等县岁矿铁民苦赔补无敢言者琥力请停止民歌曰生我慈母活我 严父】熊希古【大宁人弘治间知天台历官刑部员外以忤刘瑾谪官寻复官陞为郎中出守临江陞 云南副使】杜斌【大宁人为河南沈邱县丞正德间流贼攻县斌同都司王宝督衆力战死焉】向孔 洙【大宁人正德间流贼鄢蓝攻县孔洙率民兵拒敌相持数日城陷孔洙奋勇拒战稍却贼议和突入 孔洙坠城死】 本朝沈巨儒【字越溪万县人隐居山中自号西溪野人总督李国英知其夙学劝之仕不应构草堂作 诗文自娱】程正性【字存存万县人顺治六年以贡生授北直开州州同迁河南府睢州牧有治绩详 归德府名宦累官云南永宁府同知】杨春芳【万县人由行伍累官都督同知管温州城守副将康熙 十四年耿精忠犯温州春芳死之】

唐杜甫【襄阳人永泰初辞幕府客居云安半年复居夔州二年大历三年春始去夔出峡】宋邵 雍【洛阳人游云安筑演易台】李纲【邵武人再谪宁安军安置】明补锅【不知何许人永乐初往 来夔庆间为人家补锅之匠尝遇萧寺忽於夔州市中遇冯翁相顾愕然巳而共入山岩中坐语竟日莫 知所终】冯翁【亦不知何许人在夔州以章句教童子给衣食能为对句及古诗诗辄自题马二子或 马公或塞马先生尝作诗大书壁间比见补锅匠即铲去莫知所终】


南北朝魏裴果【闻喜人废帝初为龙州刺史州人张道等寇逼州城果奋击破之州境清晏】辛 昂【狄道人废帝初为龙州长史岭郡事州带山谷旧俗生梗昂威惠洽着吏民畏而爱之】陆腾【代 人废帝时拜龙州刺史常通江油路直抵南秦周孝文曰此是卿取柱国之日即解金带赐之州民李广 嗣李武等凭据岩险腾密令多造飞梯夜袭破之执广嗣等於鼓下】周和洪【汝南人武帝时龙州蛮 任公忻李国立等作乱刺史独孤善不能御朝议以洪有武勇代善为刺史月余斩公忻国立余党悉 平】隋何妥【郫县人开皇中为龙州刺史有负笈从游者亲为教授作刺史箴勒石州门外】宋洪咨 夔【於潜人知龙州州岁贡麸金率科鑛户咨夔曰将奉上乃厉民乎出官钱市之江油之民岁戌边复 苦于军饷为请於制漕司免之】明薛文胜【洪武初龙州知州率兵从征松潘卫开路修桥借给军饷 既免遂留松潘安抚招降生番甚衆】 本朝章士頴【龙岩人授龙安府推官以岁缺改知礼县民素苦逋赋日逃散赖士頴多方绥辑复业者 甚衆又力请蠲豁天嘉十九里正供并辈礼文三卫粮米】姜炳章【象山人乾隆甲戌进士知石泉作 六勤九戒梓以劝劳其民民业山惟种荞麦充粮因教以注水作堰法民遵行之始知有水田利又禁火 葬严嫁娶相沿旧俗多所革去谆谆教谕民有慈父母之称委署江油凡六月决疑狱增书院膏火田除 胥役积弊民戴之如石泉江油有旧县坝久废谕民修筑躬亲督之堰成开田数千亩今号为姜公堰】

明王懋烈【龙安人任通判明末流贼乱阖门死节 本朝乾隆四十一年 赐諡烈愍】


汉张翕【安汉人明章间为越巂大守政化清平得爽人和在郡十七年卒爽人爱慕如丧父母苏 祁叟二百余人送丧至翕本县起坟祭祀诏书嘉美为立祠天子以翕有遗爱因乃拜其子湍为太守爽 人懽迎道路】冯颢【广汉人顺桓间为越巂大守政化多异迹】三国汉张嶷【南充国人延熙中除 越巂太守诱以恩信蛮爽皆服颇来降附北徼捉马最骁劲不承节度嶷乃往讨生缚其帅魏狼又招怀 余类种落三千余户皆安土供职诸种多渐降服始嶷以郡郛宇颓坏更筑小坞在官三年徙还故郡缮 治城郭夷种男女莫不致力郡有旧道经旄牛中至城都既平且近自旄牛絶道已百余年更由安上既 险且远嶷因夷帅狼路降服乃遣左右賫货币赐路开通旧道千里肃清复古亭驿】隋梁毗【乌氏人 间皇中出为西寜州刺史先是蛮夷酋长皆服全冠以金多者为豪儁由此递相陵夺每寻干戈边境无 寜岁毗患之後因诸酋长相率以金遗毗於是置金縻侧哭而谓之此物饥不可食寒不可衣今汝等以 此相灭不可胜数今将此来欲杀我耶一无所纳蛮夷感悟遂不相攻击】唐韦仁夀【万年人武德初 擢巂州都督府长史南寜州纳欵朝廷岁遣使抚绥至率贪?边人苦之多畔去帝素闻仁夀治理诏检 校南寜州都督寄治越巂诏岁一按行慰劳仁夀巡行洱河开地数千里置七州十五县酋豪皆来宾见 即授以牧宰威令简严人人安悦将还酋长泣曰天子藉公镇抚柰河欲去我耶仁夀以池壁未立为解 诸酋即相率筑城起廨句经畧具仁夀乃告之以实夷夏父老悲啼祖行遣子弟随贡方物】元谭澄 【德兴怀来人世祖时会西南夷罗罗斯内附帝以抚新国宜择文武全才遂以澄为副都元帅同知宣 慰使司事】明鲁毅【寜番卫指挥佥事洪武中伊鲁特穆尔来攻毅率精鋭出西门击之贼衆大集毅 且战且却复入城拒守贼围城毅乘间遣壮士王旱突入贼营斫贼贼惊遁】张显【建昌卫指挥洪武 时伊噜特穆尔反显与苏州卫官军御寇有守城功】张固【新喻人景泰初以大理右少卿镇守建昌 有政绩】 本朝姚开先【淳化人由山西临县知县补盐井卫经历吴三桂入蜀闻先不屈自缢死】常珍【榆林 卫人官会川营中军守备抚辑有方汉夷怀德康熙二十七年阿所悖逆刼杀鲁姐珍率兵力战死之】

明蒋忠【建昌卫人为卫总旗正统间领军巡视永镇堡至白石坎遇番兵起忠追至牛山与番对 敌志气益励中流矢而死】胡澄【建昌卫人为卫百户宏治间守备普安普堡番人攻围澄督兵出战 追贼至葫芦嶮嘴自午至酉力战不屈中流矢而卒】高明【西昌人以明经知长沙县有治声丁艰归 值流贼入建昌明督乡勇拒於焦家屯贼势张不能支泣叹曰我受朝廷禄岂可从贼乎遂举室自焚死 本朝乾隆四十一年 赐谥烈愍】


宋孙构【博平人知黎州夷年墨数扰边用间杀之民得以安】段少连【开封人仁宗时知名山 县有政绩】雷简夫【至和初侬智高入滇蜀人惊怖益州守张方平荐简夫知雅州蜀人赖以无恐眉 州苏洵携二子来谒?夫力荐之张方平由是三苏知名】吕由诚【开封人知雅州临事精敏有治 绩】宇文常【双流人致和末知黎州有上书乞於大河外置城邑以便互市者诏以访常常言自孟氏 入朝艺祖取蜀地图观之画太渡为境历百五十年无西南夷患今若於坷外建立城邑虏情携贰边隙 寖开非中国之福也朝廷从之】杨泰之【青神人宁宗时知严道县有能声宣抚使安丙荐之】何充 【德阳人通判黎州摄州事元兵将至充於卭来创大小雨关仓及砦屋百间亲督程役俄关破充自刺 不死军帅设?幄环坐诸将而虚宾席呼充曰汝能降即坐此又使署招民榜又遗以酒茗牛羊肉皆不 可强大将曰此南家好汉也使之即死於是斩其首上下感泣同死者四十余人】明陈经【临武人进 士由御史谪荣经知县?政公勤修城建学恩着循声擢雅州益励廉能】杨之明【崇祯末以招讨率 兵拒流寇於飞仙关兵败被擒不屈死 木朝乾隆四十一年 赐谥烈愍】 本朝李应崇【辽东人康熙四年知名山县招徕流播开辟荒芜缮城郭修县治民不劳而乐趋事焉】

三国汉王谋【字元秦汉嘉人有容止操行刘璋时为巴郡太守还为治中从事先主领益州牧以 为别驾後进少府建兴初赐爵关内侯大将军蒋琬问张休曰汉嘉前辈有王元泰今谁继者休对曰元 泰州里无继况鄙郡乎其见重如此】卫继【字子业严道人兄弟五人父为县功曹继为儿时与兄弟 随父偶游县庭中县长蜀郡张君无子数命功曹呼其子省弄甚怜爱之因乞继为子继敏达夙成学识 通博进仕州郡历职清显後还宗迁奉车都尉忠信笃敬为衆所钦】 宋曹光实【雅州百丈人父畴静南军使光实少武勇迁永平军节度管内捕监游蛮使乹德中贼党围 之光实负母挥戈突围以出诣王全斌誓雪寃愤图雅州地形竝陈攻取之策遂充其城尽平残寇知黎 雅二州兼都廵检使入见乞罢义军太祖喜曰此蜀中俊杰也後为银夏都廵检使破李继迁获其母继 迁诈降於葭芦川战没帝惊悼官其子】曹克明【字尧卿光实从子光实战没克明护辎重还军银州 而潜入敌中护其尸以还李顺?雅州克明募衆收复之擢官景德间知邕州迁江淮两浙都提举捉贼 使以干济称累迁宜融十州安抚使後徙知鼎州卒赐推诚宣顺功臣】明叶章【名山人幼颖敏善辞 章正德进士累官翰林侍读卒祀乡贤】


唐岑参【南阳人代宗时为嘉州刺史讼简民安赋诗自适】宋宋白【大名人乾德初为玉津令 开宝中阎丕王洞交荐其才】吴中复【永兴人知峨眉县县多淫祠中复悉废之广於居正代还不载 一物】罗拯【祥符人知荣州时州介两江间每水涨辄犯城郭拯作东西二堤以除其患】吕由诚 【开封人宣和间知嘉州临事精敏老吏不能欺】李焘【丹棱人绍兴中知荣州荣因溪为隍夏秋率 苦水潦焘筑防扞之】杨承【绍兴中通判嘉州时行经界法颇峻虽至蔬果桑柘莫不有征而卭蜀民 田至什税其五承召诸县令谓之曰平易近民美成在久其谨行之事讫成为列郡最】游仲鸿【南充 人淳熙初调犍为簿李昌国总蜀赋奇其才曰吾董饷积年惟得一士昌国召入首荐之後知嘉定府驭 吏以严待民以寛民有积负奏罢之修堰通水利政平民悦】魏了翁【蒲江人开禧中以亲老乞补外 知嘉定府行次江陵吴曦以四川叛了翁策其必败曦诛了翁奉亲还乡里】何逢源【温州人开禧中 知嘉定州以爱民为心与何耕孙松夀宋海前後守嘉皆有惠政民绘像以祠曰四循良】高定子【卭 州人宁宗时知夹江前是酒酤贷秫於商人定子给钱以籴民以为便麻菽旧有征定子悉弛之会岁饥 民竞愬无所於籴定子曰女勿忧第持钱往前所籴家以俟乃发县廪给诸富家俾以时价粜至秋而偿 须臾米溢於市有争田不决者定子蔡知伪为质剂其人不伏定子曰嘉定改元诏三月始至县安得有 嘉定元年正月契书耶两造遂决】元瑠济理威【至元中蜀初定世祖悯百姓伤残择近臣抚安以为 嘉定路逹噜噶齐时方以辟田均赋弭盗息讼课守令理威奉诏甚谨民安之使者交荐其能】明顾师 胜【兴化人知峨眉县洪武十二年县民彭普贵作乱师胜督民兵讨之力不敌遇害】袁一修【威远 经历天啓初奢崇明 之乱一修义不受汚堕城死】秦民汤【汉阳人崇祯时荣县知县张献忠陷城 民汤殉难 本朝乾隆四十一年】

三国汉费诗【字公举南安人先主领益州牧为前部司马郡臣劝称尊号诗上疏曰大敌未克而 先自立恐人心疑惑由是忤旨左迁蒋琬秉政以诗为谏议大夫】五梁【字德山南安人以儒学节操 称从议郎迁谏议大夫五官中郎将】唐仲子陵【峨眉人读书峨眉山好古学举贤良方正擢太常博 士时有司请正太祖位而迁献懿二主子陵议藏主德明兴圣庙其言典正仕终司门员外郎及卒惟图 书斗酒而已当大历时诸儒各以经学自名仲子陵最卓异】宋田锡【字表圣洪雅人太平兴国进士 历官左拾遗直史馆好言时务上疏献军国要机者一朝廷大体者四优诏襃答僚友谓锡宜少晦以远 谗忌锡曰事君之诚惟恐不竭况天植其性岂为一赏夺耶出为河北转运副使驿书言暹事上嘉之真 宗朝出使秦陇还言陕民重困上为戚然同知审官院兼通进银台封驳司出知秦州咸平三年举贤良 方正还朝以屡诏对言事因请采古训为御覧三百六十卷御屏风十卷以助君德真宗善其言每书成 数卷即先进内再掌银台天下章奏有民饥盗起及诏勅不便者悉条奏其事上称其得争臣体擢右谏 议大夫连上八疏皆直言时政得失锡耿介寡合慕魏徵李绦为人以进规献替为巳任所上章疏凡五 十有二不欲藏副卖直悉命楚之所着咸平集五十二卷】王庠【字周彦荣州人父梦易登皇佑第摄 兴州改川茶运置茶舖免役民而岁课亦办部刺史忌之中以他事镌秩罢归卒母向氏钦圣宪肃后之 姑也庠七岁能属文年十三居父丧衷愤深切谓弟序曰父以直道见挤母抚柩誓言期我兄弟成立赠 复父官乃许归葬遂闭户穷经史百家之学吕陶苏辙皆器重之元佑中陶以贤良方正荐之庠让其友 宋邦杰陶益敬焉崇宁中应能言为首选上书论时政得失张舜民敬其危言?归奉亲八年不应举大 观初行新法於天下州复以庠应诏时严元佑党禁庠自陈与苏轼苏辙范纯仁为知巳吕陶王吉尝荐 举黄庭坚等为文游不可入举求仕愿屏居田里以弟序升朝赠父官乃归葬後复举入朝不就赐号处 士改潼川府教授赐出身及章服一日四命俱至皆力辞不受卒諡贤节序官至徽猷阁直学士】毛安 舆【洪雅人年九岁父死负土为坟庐於侧三年知益州张方平遗以酒饩状其事以闻】皇甫坦【夹 江人善医术高宗召见问何以治心坦曰心无为则身安人主无事则天下治引治显仁太后目疾立愈 帝厚赐之一无所受复问以长生久视之术坦曰先禁诸欲勿令放逸丹经万卷不如守一帝书清浄二 字以名其庵】明胡子昭【字仲常荣县人方孝孺为汉中教授子昭往从之蜀献王荐为县训导建文 初预修太祖实録授检讨迁山东按察佥事擢刑部侍郎燕兵至坐方党死福王时赠太子太保刑部尚 书諡介愍 本朝乾隆四十一年赐諡节愍】程启充【字以道嘉定中人正德进士历御史极论嬖幸 子弟家人滥冒军功】 【有买功冒功寄名窜名并功之弊都督马昂进姙身女弟启充抗疏极谏嘉靖议大礼复立陈啓充数 以蹇谔忤帝旨张璁桂萼亦恶之缘此谪戍边卫十余年赦还卒隆庆初赠光禄少卿】彭烈【峡江人 弘治进士授御史适彗星见偕同官疏劾石亨曹吉祥忤旨谪江浦知县有政绩宪宗嗣位擢知河南府 终广东左布政使】安磐【字公石嘉定州人弘治进士改庶吉士正德时历吏兵二科给事中乞假去 世宗践祚起故官帝频兴斋醮磐抗疏极谏永福长公主下嫁磐言旧仪附马见公主行雨拜礼公主坐 授乖夫妇之分宜革止锦衣革职旗校王邦奇屡乞复职磐极言邦奇贪养酷虐宜絶祸源帝不从其後 邦奇卒为大厉转兵科都给事中以议大礼伏阙被杖落职为民】徐文华【字用光嘉定州人正德进 士擢监察御史胡世宁坐论宸濠下诏狱文华抗疏救之不纳帝遣中官刘允迎佛乌斯藏文华力谏不 报马昂纳妊身女弟於帝又疏谏文华既数进直言帝及近幸深衔之会条上庙制五事议甚正左右挤 之遂下狱斥为民世宗即位起故官历大理寺左少卿议大礼廷杖戍辽阳会赦还至静海卒隆庆初赠 左佥都御史】彭汝实【字子充嘉定州人正德进士授南京吏科给事中嘉靖初吕柟邹守益以争大 礼下诏狱汝实抗草论救既以灾异切指时政奸人王邦奇许杨廷和彭泽复疏争之数忤当事遂夺职 归奉亲结庐山中讲授生徒与同里程起充徐文华安磐并以敢言着称嘉定曰谏】王表【字孔仪嘉 定州人幼孤正德中举於乡以养母不赴会试有司强之去行百里而返三赴始抵京试毕即兼程返母 病割股以疗而母不知】张可述【嘉定州人性至孝为人亷介着有梓里资谈云樵记诸书】简仁端 【字李麟荣县人由举人历官西安同知迁平凉知府崇祯十六年流贼入关诸王宗室及监司以下官 谋遁走仁端谒韩王曰殿下轻弃三百年社稷欲何之纵贼压境延宁甘凉诸军足相援必不能支同死 社稷亦不辱二祖列宗王不从斩关出奔仁端乃撤四关居民入城以土石塞门为死守讣未几贼抵城 下守陴皆哭士民数人草降书乞佥名仁端厉声责之正衣冠自经堂上 本朝乾隆四十一年 赐諡 节愍】 罗国瓛【嘉定州人崇祯进士巡按云南时孙可望等破曲靖时国瓛方按部其地被执不屈 至昆明自焚死 本朝乾隆四十一年 赐諡忠烈】王运开【字子郎夹江人崇祯时举於乡为永 昌推官孙可望入云南士民号泣於运开门乞纳欵纾祸运开不从自经死贼嘉其死节求其弟运闳聘 之行至潞江谓其仆曰吾兄弟可异趣耶若收吾骨与兄合葬遂跃入江死本朝乾隆四十一年】

周陆通【即楚狂接舆也春秋时王使聘于江南通?而不应妻曰妾与先生躬耕而食亲绩而衣 据义而动乐亦足矣今受人重禄将何以待之通曰吾不许也妻又曰君使不从非忠也从之违义也不 如去之遂与通变易姓名入蜀峨眉山隐焉】


唐顔杲卿【琅琊人调遂州司法参军性刚正莅事明济尝为刺史诘让正色别白不为所屈】李 叔明【代宗时为梓州刺史初东川承兵盗鄊邑雕破叔明治之二十年抚绥有方民遂安】柳仲郢 【华原人公绰子大中年间为东川节度使美绩流闻李商隐曾为其判官】五代唐夏鲁奇【青州人 唐庄宗时镇武信东川董璋反攻遂州鲁奇闭城拒之旬月救兵不至城中食尽鲁奇自刎死】宋冯瓒 【历城人乾德中知梓州蜀军校上官进率亡命夜攻州城城中止有云骑兵三百瓒令分守城门密令 促更筹未夜分击五更贼悉遁去因纵兵追之擒进斩于市宥其余党境内获安】郭廷谓【彭城人乾 德中知梓州州承旧政有庄宅户车脚户皆隶州将鹰鹞户日献雉兔田猎户岁入皮革又有鄊将等互 扰闾里廷谓悉除之】康延泽【乾德中全师雄作乱徙廷泽普州刺史时有降兵二万七千诸将欲尽 杀之延泽请简老幼疾病七千人释之余以兵卫还浮江而下贼若来刧夺杀之未晚俄出兵败贼衆三 万普遂等郡皆平优诏嘉奨就命为东川七州招安廵检使】马知节【蓟人太宗时知梓州李顺之叛 王继恩恶知节不附己遣守彭州付以羸兵三百知节力战贼遂溃去太宗闻而嘉叹】张宏【益都人 太平兴国中知遂州以勤干闻】宋凖【雍邱人太宗时通判梓州有治声】谢涛【富阳人为梓州榷 盐院判官李顺反成都攻?州县涛尝画守御之计贼平以功迁观察推官】李虚已【建安人太平兴 国中知遂州以治最被赐虚已因献诗帝批其纸尾云朕得良二千石矣】陈世卿【南劒人雍熙中为 东川节度推官李顺寇两川知州张雍以州兵马为数部使官分领世卿素善射当城一面亲射中数百 人同幕皆谋图全计世卿正色曰食君禄当委身报国奈何欲避难为他图耶】张雍【安德人淳化中 再知梓州李顺作乱衆至万人雍训练士卒募强勇守城督僚佐治戎器伐木为竿销钟为镝纽布为索 守械悉备贼围梓潼八十余日雍固守不动会王继恩遣兵来援贼始溃去上手诏褒美】卢斌【开封 人为梓遂十二州都廵检使淳化二年贼任诱等寇昌合州斌斩诱等贼衆悉平四年贼王尽复起荣资 斌击灭之是冬李顺为乱率兵斌往平之】查道【休宁人淳化中蜀寇叛命道通判遂州至道二年有 使两川者得道公正清亷之状以闻优诏嘉奬】张士逊【隂城人迁射洪令以寛厚得民檄移治郪民 遮马首不得去因听还安抚使至梓州问属吏能否张雍曰射洪令第一也】崔峄【长安人知遂州建 议瞿塘峡置关如劒门以察奸人徙提点刑狱嘉陵江岁调民丁治堤堨峄用州兵代其役】寇瑊【临 汝人真宗时为梓州路转运使晏州多刚县酋斗望刼泸州烧淯井监杀官吏瑊诱溪蓝等州刺史及八 姓乌蛮首领使断贼径诏发陕西兵益以白芀子弟缘淯井溪转鬬凡十一阵破之夷人相率来附斗望 犹旅拒不从瑊分兵拔其栅大破之衆遂降又置戍守建砦栅濬三濠以环济井】彭乘【华阳人天禧 中求便养得知普州人鲜知学乘为之兴学召其子弟为生员教育之】贾昌衡【获鹿人仁宗时为梓 州路转运判官贾人请富顺井盐吏梘贿多寡为先後昌衡随月日给之蛮驱马来市官第其良驽为二 等上者送秦州下者辄轾估值而抑买昌衡请严禁之】范纯礼【吴县人知遂州泸南有边事调度苛 棘纯礼一以静待之办其可具者不取于民草场火民情疑怖守吏惕息俟诛纯礼曰草湿则生火何足 怪但使密偿之库吏盗丝多罪至死纯礼听其家趣买以赎命释其株连者】王吉甫【同州人神宗时 知梓州梓在东川为北藩转运使欲增折配以取羡余吉甫谓其僚曰民力竭矣一增之後不可复减吾 宁贻使者怒忍为国歛怨为民基祸哉竟却之】韩璹【汲人熙宁间为梓州路转运使朝命诸道议更 役法璹首建并纲减役之制省役人五百又请裁定诸州衙簿】苖时中【宿州人熙宁中以司农丞使 梓州路密荐能吏十人後皆进用人卒莫之知後为梓州路转运副使以粮道远创为攒运法食以不 乏】家愿【眉山人元符三年以日食求贤愿时为普州乐至令应诏极论时政】李焘【丹棱人绍兴 中除潼川路转运判官劾守令不职者四人时多聚歛夀括一路财赋额通有无酌三年中数定为科约上之颁诸州县】景兴宗【绍兴中守潼川活饥民甚衆】许奕【简州人孝宗时知潼川府霖雨坏城 撤而新之不以烦民知遂宁府捐缗钱数百万以代民输复盐荚之利以养士为浮梁作堤数百丈民德 之画像祠于学】赵善誉【淳熙中为潼川路提刑转运判官劾罢遂宁守徐诩又以羡资给诸郡置庄 威惠并孚宗子寓蜀者少叶儒善誉即郡庠立学以教之】游仲鸿【南充人淳熙中知中江县总领杨 辅檄置幕下建议经理关外营田可减一切横歛为吴挻沮而止】杨泰之【青神人宁宗时知普州以 安居安岳二县受吴曦之祸尤惨力白宣抚安丙尽蠲其赋】高稼【蒲江人辟潼川府路都钤辖司干 办公事制置使崔与之闻其名改辟本司干办公事稼持论不阿忧世甚切】高定子【稼弟嘉泰中授 郪县主簿吴曦叛乞解官养母曦诛摄府事宇文公绍以忠孝两全荐之调中江县丞】曹叔远【瑞安 人宁宗时守遂宁营卒莫简苦总领所侵刻相率称乱势张甚入遂宁境辄戢其徒无肆暴曰此江南好 官员也】李璧【丹棱人嘉定中知遂宁府张福入益昌畧誾剽果至遂宁璧传檄谕之福等读檄泣下 约解甲降会官军至挑贼贼忿尽燔其城顾府治曰李公旦夕来居此其勿毁璧驰书大将张威使调嘉 定黎雅砦丁牌手来会战以长围法授之贼遂平兄垕知遂宁政主简静郡人宜之】孟元【洺州人擢 普州刺史专管勾麟府军马事护筑永宁堡敌不敢动】刘光祖【阳安人除直秘阁潼川运判历本路 提刑韩侂胄诛进直学士知潼川府慈惠得民仁声四逹时贤守称最】黄震【浦城人通判遂州尝给 两川军士缗钱诏至西川而东川独不及军士汹汹震白主者曰朝廷岂忘来川耶殆诏书稽留尔即开 州帑给钱如西川衆乃定明日诏果至】魏了翁【蒲江人嘉定中知潼川府约已裕民厥绩大着】蒲 卣【阆州人提举潼川路刑狱有议榷酤於泸叙间云岁可得钱二十万卣言先朝念此地夷汉杂居故 弛榷禁以惠安边人今之所行未见其利乃止】何叔丁【理宗时知普州同时佥书判官杨仁举淳佑 元年东北兵攻城雨家二十余人死于难叔丁孙嗣祖仁举幼子肖翁被俘迯归诏赠官恤後】元多尔 济【太祖时为潼川府尹时公府无禄田乃以官旷地给民视秩分亩而薄其税潼川仕者有禄自此始 多尔济旧作朶儿赤今改正】畅师文【至元时除潼川政治中修府舍发地得银五十锭同僚分师文 十锭不受用以修庙学及传舍余作酒器给公用】明单之宾【崇祯末中江教谕摄劒州事献贼破城 死之 本朝乾隆四十一年 赐諡烈愍】 本朝周甲徵【山阴人康熙十九年知蓬溪县值逆藩吴三桂披猖居民逋窜甲徵招徕抚字归者如 市】

汉王涣【字稚子郪人晚敦儒学习尚书太守陈宠举为功曹当职剖断不避豪右由此显名举茂 才除温令历迁兖州刺史绳正部郡风威大行拜侍御史永元中迁为洛阳令有治绩】王堂【字敬伯 郪人初举茂才迁谷城令治有名迹三府举治剧拝巴郡太守刺史张乔表其治能迁右扶风以守正见 称永建中拜鲁相迁汝南太守郡内称治子穉字叔啓清行不仕】镡显【字子诵郪人师事司徒鲁? 以孝举安帝时为豫州刺史时天下饥荒竞为盗贼州界收捕且万余人显愍其穷困自陷刑辟辄擅赦 之因自劾奏有诏勿理後位至长乐卫尉】王商【字文表堂曾孙以才学称声着于州里建安中为蜀 郡太守成都禽坚有孝行表其墓又立严君平李宏祠以旌先贤修学广农百姓便之在郡十载卒于 官】三国汉王甫【字国山郪人为绵州令还为荆州议曹从事随先主征吴败于秭归遇害杨戏赞云 国山有子名佑有父风官至尚书右选郎】王士【字义强甫从兄从先主入蜀举孝廉为符节长迁牙 门将出为宕渠太守丞相亮南征徙益州太守将南行为蛮夷所害杨戏称其志壮气刚云】镡承【字 公文广汉人历郡守右职为少府太常时费禕姜维秉政孟光来敏皆栖迟承以和介独立特进关内 侯】晋王长文【字德隽郪人少以才学知名闭门自守着书四卷拟易名曰通元经後为江源令曰禄 以养亲非为身也终于洛】南北朝宋袭頴【遂宁人益州刺史毛璩辟为从事璩为谯纵所杀佐吏并 走頴号哭奔赴殡送以礼後纵僭位礼徵不起胁以兵刃执志弥坚竟不屈节】梁李庆绪【字孝绪郪 人父为人所害庆绪时九岁志在复雠投州将陈显达白日手刃其雠自缚归罪州将义而释之天监中 为东筦太守丁母忧去职庐于墓侧每恸呕血数升】唐陈子昂【字伯玉射洪人父元敬世高赀岁饥 出粟万石赈鄊里举明经调文林郎子昂年十八尚未知书尚气慷慨他日入鄊校感悔力学举进士武 后时摄麟台正字请兴明堂太学及三事七验八科之奏语多切直拜右拾遗武攸宜讨契丹表为幕府 参谋数进谏攸宜以其儒者谢不纳徙置军曹以父老解官归诏以官供养父丧庐塜每哀恸闻者皆流 涕唐兴文章承徐庾余风子昂始变雅正初为感遇三十八章王适曰是必为海内文宗大历中节度使 李淑明为立旌德碑于梓州学宫至今犹存】严震【字遐闻盐亭人至德乾元中出资助边为州长史 严武知其才署押衙历凤州刺史号称清严迁山南西道节度使朱泚反遣人诱之震斩以闻帝欲驻跸 山南震表奉迎李怀光以骑追袭赖山南兵以免加户部尚书封冯翊郡王将幸成都震切谏会李晟表 至亦请驻跸梁洋议遂定改梁州为兴元府即用震为尹进同中书门下平章事卒赠太保諡忠穆】章 全益【梓州涪城人少孤为兄全启所鞠及全启亡全益服斩衰以报不畜妻僮仆独处一室卖药自业 居成都四十年号章孝子卒年九十八又涪城人赵相郪县人曹少徵皆事亲居丧以至行着】赵蕤 【字大宾盐亭人笃学不仕着有长短要术十卷开元中召之不赴】宋苏易简【字太简铜山人父协 举蜀进士归宋累迁光禄寺丞易简风度奇秀才思敏赡弱冠举进士太宗擢冠甲科授将作监丞迁右 拾遗知制诰雍熙三年同知贡举迁中书舍人续唐李肇翰林志二卷以献帝尝飞白大书玉堂之署四 字赐易简累官参知政事以礼部侍郎出知邓州移陈州卒文集二十卷藏于秘阁子耆有才名仕工部 郎中】景泰【字周卿普州人进士起家历尚书屯田员外郎通判庆州元昊反上边臣要畧二十卷迁 知成州徙原州以战元昊功迁知镇戎军久之领忠州刺史徙秦凤路马步军总管】苏舜钦【字子美 铜山人易简之孙少慷慨有大志天圣中学者为文多病偶对独舜钦为古文歌诗一时豪杰多从之游 累官大理评事康定中舜钦诣匦通疏条二事一正心二择贤言极剀切范仲淹荐其才召试为集贤校 理监进奏院坐事谪官以终兄舜元字才翁精悍任气节为歌诗亦豪健尤善草书官止三司度支判 官】张述【字绍明小溪人景佑进士历太常博士皇佑中仁宗未有嗣述上疏请建储前後七上疏最 後语尤激仁宗不以为罪历通判延州知泗州皆有政绩後为尚书职方员外郎】姚涣【字虚舟普州 人第进士历知峡州大江涨溢涣前戒民徙储积迁高阜及水至无溺者为木岸七十丈缭以长堤键以 薪石其後涨不为害徙知涪州拊循夷酋有方终光禄卿】景思忠【字进之泰子以父?累官西京左 藏库使为遂州驻泊都监夷人寇淯井钤辖张承佑出兵救之思忠部卒五百为前锋战不利左右劝其 引避不听奋劎疾战而死神宗悯之官其子赐家钱帛】景思立【思忠弟以?主渭州治平砦罗兀用 兵韩绦使摄保安军夏人寇顺宁思立领兵赴援诸将败立军独全以功知德顺军策应王韶取燕州过 洮筑当川堡克羌香子珂诺城遂定河州尝与羌力战斩不用命者数人军声大振韶言其临事忠勇屡 迁河州刺史後以百骑击羌数千人转战而死】冯山【安岳人熙寜末为秘书丞通判梓州邓绾荐为 台官不就退居二十年范祖禹荐于朝官终祠部郎中】赵开【字应祥安居人元符进士宣和中除成 都路转运判官又总领四川财赋从张浚治兵秦州经画费用常无缺寻除徽猷阁待制复都大主管川 陕茶马累疏乞去】冯康国【遂宁人为太学生负气节建炎中苖刘作乱张浚遣康国谕以祸福辞气 不屈凶等稍戢太后垂帘诏补兵部员外郎高宗反正张浚辟为主管机宜文字诏进两官为荆湘宣谕 使历官直显谟阁知夔州除都大主管川陕茶马】刘仪凤【字韶美普州人绍兴进士补秘书丞所草 牋奏以典雅称乾道元年迁兵部侍郎兼侍讲俸入半以储书凡万余卷】杨辅【字嗣勲遂宁人乾道 进士除秘书省正字迁户部郎中擢利西安抚使吴挺病辅密白二府早择人望以镇方面累官至宝谟 阁学士四川制置使安丙诛曦辅请以事任付丙後除兵部尚书知建康府兼江淮制置使卒諡庄惠】 赵朋【遂宁人因吴曦叛朋拒战左臂已断而战不休事闻褒恤之】姚希得【字逢原潼川人嘉定进 士为太府寺丞时帝斥远权奸收召明德举朝相庆希得言朝廷者万化所由出实根人君之一心帝改 容纳之累迁宗正少卿历户部侍郎拜权参知政事希得好引善类有引于上而人不知者度宗初以资 政殿大学士潼川郡公致仕卒赠少保所着有续宋名臣言行録奏稿橘州文集】吴泳【字叔永潼川 人嘉定进士累官直舍人院轮对言愿陛下养心以清明约己以?俭进德以刚毅又因火灾应诏上书 言甚切至迁秘书少监寻迁吏部侍郎兼直学士院疏言谨政体正道揆厉臣节综军务四事权刑部尚 书历知泉州以言罢所着有鹤林集】吴昌裔【字季永中江人早孤与兄沬痛自植立得程张朱三子 书辄研绎不倦嘉定进士闻黄干得朱子之学往从之历监察御史冬洊雷春大雨雪昌裔疏陈剀切又 虑蜀占危条实规模审功赏访军实储帅才四事以进又历言三边之事徙为大理少卿出参赞四川宣 抚司军事改嘉兴府以宝章阁待制致仕卒諡忠肃】何保之【通泉人举进士有至行母卒负土成坟 庐于其侧日有羣鸟飞集坟上哀鸣不去又有兔驯于坐隅人称异焉】蹇彛【通泉人嘉定进士累官 金川通判元兵攻蜀彛拒战兵败被擒不屈而死子永叔复力战城破举家死焉弟维之举绍定进士利 州都统王宣辟行参军迎敌力战而死】元谢端【字敬德遂宁人幼颖异十岁能赋赋弱冠为古文以 文学名姚枢尝奨叹之延佑五年擢进士乙科累官翰林直学士端善为政筮仕湘隂猾吏豪民不敢舞 文玩法绩誉籍然其文章严谨寜约无奢至顺元统以来朝廷制策多出其手元世蜀士以文名者虞集 而下端其亚焉】明李遇中【安岳人事亲至孝亲疾朝夕侍侧殁则庐墓寝苫枕块徒跣三年虽隆冬 不改宣德中旌表】黄珂【字鸣玉遂宁人成化进士由县令累官至尚书有介直誉宸濠谋复护卫珂 坚执不署时以为难卒諡简肃】席书【字文同遂宁人宏治进士历工部主事作漕河志累官福建布 政使宸濠反发帑金募兵讨之廵抚湖广中官李镇张阳假进贡及御盐名敛财十余万书疏发之嘉靖 初进南京兵部侍郎江淮大饥条上赈法全活者数十万升礼部尚书上新政十二事及大礼集议六卷 加武英殿大学士卒諡文襄弟春篆俱正德进士春由翰林历吏部侍郎篆嘉靖中任给事以直谏谪夷 陵】罗璋【遂宁诸生大盗夔其母璋挺枪毙贼母得逸去而璋以扞贼战死正德中旌表】杨最【字 殿之射洪人正德进士历官太仆卿世宗好神仙最抗言极谏帝大怒下狱诏重杖之杖未毕而死隆庆 初赠右副都御史諡忠节】杨名【字实卿遂宁人乡试第一明年以第三人及第授编修十一年彗星 见应诏上书直言忤旨下诏狱谪戌瞿塘卫明年释还屡荐终不复召家居二十余年奉亲孝亲殁与弟 台庐于墓免丧疾作卒】张翀【字习之潼川人正德进士选庶吉士屡迁都给事中嘉靖中封章屡上斥指无所避议大礼帝怒诘责翀执议益坚既又同修撰杨慎等遮百官于金水桥曰万代瞻仰在此一 举有不同心者共击之仍伏哭文华门声闻大内逮系锦衣狱明日杖阙下谪戍瞿塘卫居卫所十余年 以东宫册立思赦还卒】汤绍恩【字汝承安岳人嘉靖进士历绍兴知府有惠政越人祠祀歌之历山 东布政使卒于官】张任学【安岳人天啓进士崇祯四年廵按河南时羣盗纵横任学慨然请换武阶 执干戈帝壮之授署都督佥事为河南縂兵官先是张献忠已降任学谓总理熊文灿曰此贼终为国患 不如出其不意灭之不听後果如其言】吕大器【字俨若遂宁人崇祯进士授行人擢吏部主事迁陕 西关南道副使寻廵抚甘肃计诛悍弁边境晏然擢兵部侍郎时贼犯江西命大器督剿乃密布方畧遣 将于衢袁万载萍澧诸路扑贼殆尽】王起莪【安岳人崇祯进士举义兵讨张献忠不克而死 本朝 乾隆四十一年赐諡烈愍】 本朝张泰阶【盐亭人顺治辛卯举人值寇乱父被掠泰阶号泣请代贼感动并释之事继母抚诸弟以 孝友称】陈四聪【盐亭人性至孝孺慕之思垂老不易平生以诚信立身尤好奬进後学士林重之】 李仙根【字南津遂宁人顺治辛丑进士授翰林院编修康熙六年安南高平相侵杀仙根充安南正使 奉 敕宣谕切责安南臣僚误国十节由是恪遵 朝命累官户部侍郎生平工书法赡文词着有安南 使事纪要】张鹏翮【字运青遂宁人康熙庚戍进士累官兵部尚书治河八载有绩终文华殿大学士 諡文端】张象翀【字六飞安岳人康熙甲辰进士知饶阳县以亷干称寻擢胶州有治绩详莱州府名 宦】彭熔【遂宁人十岁丧母昼夜号泣勺水不入口长侍父疾汤药必亲尝父卒庐墓三年中康熙丁 卯举人任成都教授寻知江南震泽县有政声】

唐刘蜕【长沙人寓居潼川年老瘗文为塜于南山刻石曰文塜】


三国汉陈震【南阳人先主定蜀为汶山太守转任犍为建兴三年入拜尚书】邓方【南郡人以 荆州从事从先主入蜀蜀既定为犍为属国都尉轻财果壮当难不惑】李严【南郡人先主定蜀拜犍 为太守贼马秦等起事於郪会聚部伍数千人到资中严不更发兵而但率将郡士五千人讨之斩贼首 枝党星散悉复民籍又越巂夷帅高定遣军围新道县严驰往赴救贼悉破走诏加辅汉将军领郡如 故】王离【广汉人以才干显为犍为太守政有弄绩】晋杜轸【成都人武帝时拜犍为太守甚冇声 誉】唐高叡【万年人为通义令有冶劳人刻石载德】苏味道【栾城人与李□齐名举进士同平章 事忤宗朝贬眉州刺史治郡有声】冯元常【安阳人武后时眉州刺史剑南有火光盗夜掠人画伏山 谷元常谕以思信约悔过自新贼相率脱甲面缚】宋段思恭【晋城人乾德初通判眉州全师雄之党 攻逼州城思恭募军士先登者得厚赏遂大败贼矫诏以上供钱帛给之其後度支请按其罪太祖嘉其 果干不许命知州事】李简【淳化中知眉州事贼?州郡简设方畧坚壁固守贼力屈解围去】师顽 【内黄人真宗时知眉州以简静为治蜀人便之】张逸【荣阳人天禧中知青神县县东南有松栢滩 夏秋暴涨多覆舟逸祷江神不逾月滩为徙五里时人异之】魏了翁【甫江人嘉定初知眉州眉俗习 法令持吏短长故号难治了翁尊礼耆耈简抜後秀行乡饮酒礼增贡士员以振文风复蟇颐堰筑江乡 馆利民之事知无不为俗为之变治行彰闻】吴昌裔【中江人嘉定中为眉州教授眉士故尚苏学昌 裔取诸经为之讲说祠周程张朱揭白鹿洞学规仿潭州释奠仪簿正祭器士习丕变後通判眉州着苦 言十篇虑蜀甚悉】冯仲?【知丹棱县吴曦叛入眉州死之】明胡彦祥【徽州人永乐初知眉州重 农事新学宫修蟇颐堰以广水利】 本朝赵蕙芽【涑水人康 元年知眉州筑堤堰修水利畀民耕具尽力酬畮又建义学以课士时称良 牧】

汉杜抚【字叔和武阳人受业於薛汉定韩诗章句归里敎授沈静乐通举动必以礼弟子千余人 後为东平王苍所辟及苍就国掾史皆自劾归而抚为大夫不忍去建中初为公车令所作诗题约义通 学者传之曰杜君注云】张皓【字叔明武阳人留侯六世孙永宁元年徵拜廷尉辨正疑狱果断不阿 延光三年太子为济阳王皓廷诤之顺帝即位拜司空多荐逹天下士时赵腾因灾变坐谤讪当伏重法 所引八十余人皓谏曰腾本欲尽忠正埬如当诛戮塞谏诤之源非所以昭德示後也帝悟减腾死罪】 张纲【字文纪皓子司徒辟以高第为御史与杜侨等八人受诏持节分按天下七人皆出纲独埋轮都 亭曰豺狼当路安问狐狸遂劾梁冀等奸恶时广陵贼张婴宼乱冀讽尚书以纲为广陵太守纲单车竟 造婴垒慰安抚恤南州晏然天子欲擢用而婴等上书乞留在郡二年卒诏拜纲子续为郎中赐钱百 万】三国汉杨洪【字季休武阳人先主定蜀以洪为蜀郡从事及征汉中丞相亮表为蜀郡太守衆事 皆办先主征吴不克还往永安召亮东行汉嘉太守黄元反洪启太子遣其亲兵使将军陈?郑绰讨之 生获元封关内侯後为越骑校尉领郡如故洪忠清款亮忧公如家事奉母至孝】张翼【字伯恭纲曾 孙以讨刘胄功进封都亭侯征西大将军延熙十八年与大将军姜维西征大破魏雍州刺史王经於狄 道经泉死兆水者以万计景耀二年迁左车骑将军领冀州刺史为锺会乱兵所杀子微笃志好学官至 广陵太守】杨戱【字文然武阳人为丞相亮主簿蒋琬辟为东曹掾历建宁椊潼二郡太守入为射身 校尉所守清约不烦後忤姜维意免为庶人戏秉性简畧未尝以甘言加人笃於故旧居诚存厚有识者 贵之延熙间着李汉辅臣赞】程琼【犍为人故蜀尚书雅有德业与临江文立深交晋武帝闻其名以 问立对曰臣至知其人但年埀八十凛性谦退无复当时之望不以上闻耳琼闻之曰广休可谓不党矣 故吾夫人之也】晋李密【字令伯武阳人父早亡养於祖母刘氏密奉事孝谨刘有疾则涕泣侧息未 尝解衣饮食汤药必先尝後进有暇则讲学忘疲师事谯周周门人方之游夏太始初徵为太子洗马密 以祖母年高上表固辞武帝览之乃停召後刘终服阕徙尚书郎出为河内温令迁汉中太守卒於家子 赐字宗右能属文兴字隽石亦有文才】宋朱台符【字拱正眉山人十岁能属辞太宗朝以尺晷成一 赋登进士历西京转运副使时北边为梗台符请择使以修和好又自请往使时论韪之咸平二年旱求 直言台符历疏时政优诏褒荅历工部员外郎陕西转运使台符好学喜延誉後进有集三十卷】陈希 亮【字公弼青神人好学励志不治生业天圣中进士历知州郡迁京东转运使英宗立迁太常少卿以 才干刚直名王公贵人皆严惮之见义勇发不计祸福所至奸民滑吏易心改行不改者必诛然出於仁 怒故严而不酷子慥字季常又尝与苏轼论兵及古今成败自谓一世豪士稍壮折节读书晚年遯於光 黄间庵居疏食徙步往来山中不与世相闻其所着?方屋而高曰此高方山冠之遗人因谓之方山 子】孙拚【字梦得眉山人六世祖长儒喜藏书号书楼孙氏拚登进士皇佑中擢御史中丞数言事不 为矫激帝欲除内侍王守忠节度使拚奏罢之温成皇后丧议建陵立庙拚固争帝为改容又劾罢宰相 梁适陈执中改翰林学士承旨历官参知政事卒諡文忠】石扬休【字昌言眉州人少孤立学举进士 第累官刑部员外郎知制诰迁工部郎中喜间放与家人言未尝及朝廷事及卒发楮中得所上封事十 余条皆有补於时者】卖酱薛翁【逸其名时袁滋入洛问易於程颐程颐曰学在蜀耳滋入蜀访问见 卖酱薛翁於眉卭间与语大有得】苏洵【字明允眉山人年二十七始发愤为学通六经百家之说下 笔顷刻数千言至和嘉佑中与二子轼辙俱至京师翰林学士殴阳修上其所着书二十二篇既出士大 夫争传之宰相韩琦奏於朝除校书郎与姚辟同修建隆以来礼书为太常因革礼百卷卒赠光禄寺丞 有文集二十卷諡法三卷传於世】苏轼【字子瞻洵长子十岁母程氏授以书闻古今成败辄能语其 要比冠博通经史嘉佑二年试礼部殴阳修擢置第二修曰吾当避此人出一头地寻对制策入三等佥 书凤翔府判官治平二年召直史馆熙宁中王安石欲变科举轼上议神宗即日召对轼曰陛下求治太 急听言太广进人太鋭愿镇以安静神宗竦然听受时安石创行新法轼上书言其不便安石怒使御史 谢景温论奏其过穷治无所得轼遂请外通判杭州再徙知湖州李定等摭其诗语为谤讪逮赴狱欲置 之死神宗独怜之以黄州围练副使安置轼筑室於东坡自号东坡居士移汝州元佑元年迁中书舍人 寻除翰林学士兼侍读每进读反覆开导冀有所启悟尝召对便殿撤御前金莲蠋送归院历官礼部尚 书兼端明殿翰林院侍读两学士以龙图阁学士知杭州有德於民家有画像哲宗亲政乞外补以西学士知定州绍圣中屡贬琼州别驾居昌化轼以着书为乐若将终身元符三年大赦复朝奉郎捉举成都 玉局观建中靖国元年卒年六十六所着冇易书传论说奏议内外制东坡集凡数百卷高宗即位赠资 政殿学士諡文忠三子迈迨过俱为文过字叔叔党任右任务郎性至孝轼帅武定谪英州惠州迁儋耳 徙廉州独过侍凡生理昼夜寒署所须者一身百为不知其难初至海上为文曰志隐轼卒常州过葬之 汝州郏城小峨嵋山遂家頴昌营湖阴水竹数亩号斜川居士冇斜川集二十卷世称为小坡孙符高宗 时为礼部尚书】苏辙【字子由年十九与兄轼同登进士科又同策制举以直言置下等授商州军事 推官神宗朝辙上书言事召对咸和殿坐兄轼以诗得罪谪监筠州盐酒税哲宗召为右司谏蔡确韩缜 章惇皆在位窥视得失辙皆论去之又论窜吕惠卿夏追使入境辙以明决利害朝廷遂许还五砦夏人 悦服累迁御史中丞吕大防欲稍引用元丰旧党辙面斥其非疏论君子小人不可并处调停之说遂巳 拜尚书右丞进门下侍郎绍圣初廷试进士李清臣撰策题即为绍复邪说辙疏谏哲宗不悦落职知汝 州累谪雷州循州安置徽宗立徙永州岳州再复大中大夫致仕筑室於许号颍滨遗老不复与人相见 终日默坐几十年卒年七十諡文定所着诗春秋传古史老子解栾城集并行於世子迟适逊】苏元老 【字子廷辙之族孙幼孤力学长於春秋善属文第进士历太常少卿外和内劲不妄与人交梁师成欲 因缘见且求其文拒不答言者遂论元老苏轼从孙且为元佑邪说罢与祠元老叹曰吾以家世坐累荣 矣卒年四十七有诗文行於世】王当【字子思眉山人着春秋列国名臣传五十卷元佑中苏轼以贤 良方正荐廷对慷慨不避懽贵调龙游县尉蔡知成都举为学官不就京为相遂不复仕当邃於经学易 春秋皆为之传又有经旨二卷史论十二卷兵书十二篇弟赏举进十累官礼部侍郎兼直学士忤秦桧 出知利州赏子称学问慱洽初除直秘阁知龙州冇美政後为吏部郎中着东都事畧一百二十卷】巢 谷【字元修眉山人传其父中学举进士谷素多力弃其学学古兵法游西边与河州将韩存宝相善後 存宝坐罪死谷逃避江淮间会赦乃出绍圣初二苏谪岭海谷徒步往访见辙又欲往海南访轼至新州 病死辙闻哭之失声】任伯雨【字德翁眉山人父孜字遵圣名与苏洵等仕至光禄孜弟汲汲字师中 亦知名时称大任小任伯雨还於经术登进士徽宗初擢右正言首击章惇章八上继论蔡京六大罪上 书皇太后乞暴蔡京之恶召还陈瓘居谏省半载所上一百八疏党事作徙昌化长子象先调秦州户曹 掾闻父谪弃官归养仲子申先以布衣特起中书舍人高宗诏赠伯雨官後赐諡忠敏】家愿【字处厚 眉山人父勤国与苏轼兄弟同门友王安石久废春秋勤国愤之着春秋新义讥熙宁元丰诸人而元佑 诸贤矫往过正勤国忧之为筑室作记喻愿等绍圣进士李清臣拟进策问极诋元佑之政愿对与之异 遂居下第元符三年以正阳日食求言愿对十余万言不报崇寜初初入党籍禁锢凡十年大观初起知 双流高擢知知阆州移彭州冇论边防书名曰罪言初苏辙读愿策谓少年能不为进取计当以直道显 至是果验】唐庚【字子西丹棱人第进士为国子慱士除提举京畿常平历承议郎庚为文精密通於 世务作名治策言闵俗诸篇时人称之有文集二十卷长兄瞻字望之後名伯虎字长儒治易春秋皆有 名元佑三年其父彦通游泸南伯虎兄弟居母丧於丹棱山夜半蹴庚曰吾梦收父书发之得亟来二字 吾心动矣即起农粮黎明走洪州僦舟遇江涨皆舣岸不敢动伯虎超入渔艇中叱仆夫解维渔者不得 已从之三日半至泸南父果病甚见伯虎大惊具告其故叹曰天告汝也父疾少间具舟侍父归居数日 疾复作遂卒】杨恂【字信仲丹棱人登进士知广都县与家愿同时上书语甚切直同入党籍邪下第 五等】程之邵【字懿叔眉山人曾祖仁霸治狱有隂德之邵以?历夔路转运判官徙知郑州元佑中主管秦蜀茶马公事岁冇增羡进 河都转运徽宗时秦出凤出师命之邵经制擢显谟阁待制敌犯熙 河摄师事敌人闻风遁去】任谅【字子谅眉山人少孤力学举进士历河南户曹以兵书谒枢密曾布 既见不能合径去布为相谅于书规以李德裕事布始恕为怀州教授累官徽猷阁待制忤蔡京徽宗将 有事於燕谅曰中国其冇忧乎乃贻书宰相谓即出不可无名又言郭药师必反帝不听大臣以为病狂 予祠後皆如谅言乃复起为京兆未几卒】孙昭远【字显叔眉山人元佑间进士调长沙尉有能名建 炎元年为河南尹西京留守收集散亡得义兵万余人栅伊阳使民入保金兵来攻昭远命将奉启运诸 殿神御间道走行在金兵益炽昭远战不利其下欲南还拥之昭远骂曰若等平日衣食县官不以此时 报国南去何为叛兵怒反击昭逯遂遇害追赠徽猷阁待制】刘汲【字直夫丹棱人绍圣四年第进士 历通判隆德府开封推官忤王黼谪监蓬州税钦宗召对汲奏愿驰驱外服以卫京师迁京都转运使司 寻摄帅捐金帛飨士为战守计高宗立进安抚使金兵急攻汲集将吏谓曰吾受国恩恨未得死所金兵 来必死孰能与吾俱死者乎皆流涕曰惟命敌大至汲死之赠大中大夫谥忠介】唐重【字圣任彭山 人少有大志徽宗亲策士问以制礼作乐重对事亲从兄为仁义礼乐之实累擢右谏议大夫乞斩蔡京 父子以谢天下高宗即位上疏论急务有四大患有五上询可守关中者刘岑以重对乃以天章阁直学 士知京兆府金兵围城外援不至城?重以亲兵百人血战中流矢死赠资政殿学士諡恭愍】孙逢 【眉山人官太学博士张邦昌僭立坚卧不起贼迫之发疾而卒】唐文若【字立夫庚之子高宗时为 秘书献文思箴迁起居郎劝上收用西北人材以固根本金兵入边首建大臣节制江上之议】师维藩 【眉山人精春秋学】杜莘老【字起莘青神人杜甫之後绍兴进士累官殿中侍御史後以直显谟阁 知逐宁府尝叹曰台谏当论天下第一事若有所畏姑言其次是欺其心不敬其君者也及任言责直言 无隐声振一时都人称贵鲠敢言者必曰杜殿院云】李焘【字仁甫丹棱人绍兴进士仕州县有声焘 耻读王氏书独博极载籍慨然以史自任本朝典故尤悉力研核仿司马光资治通监列为宋编年之书 名续资治通监长编秘书少监寻 兼光禄院检讨官出为湖北转运副司陛辞以欲速变告为戒进权 礼部侍郎以雷震建言上嘉其□直子垕中科迁着作郎兼国史院编修官父子同主史事次子塾以阁 试不中程黜垕偶考上舍发策问制科为御史所劾焘垕皆罢会垕塾继亡上欲以吏事纾焘忧起知遂 宁府张栻尝曰李仁甫如霜松雪栢长编一书用力四十年孝宗谓无愧司马迁叶适谓春秋以後才有 此书】孙道夫【字太冲丹棱人高宗召对言欲进兵陕右当先措置荆南迁吏部郎中言蜀民二税盐 酒茶额之弊充贺金正旦使金诘秦桧存亡及关税买马非约道夫随事折之道夫居官爱民不可干以 私仕宦三十年奉给悉置书籍】杨大全【字浑甫青神人乾道中进士调滥江尉除监登闻鼓院光 疾久不省重华宫大全为书以谏力请过宫三上疏不报宁宗即位累迁司农寺丞韩侂胄私台谏为羽 冀有力荐大全者属一往见之大全笑诩不往明日遂丐外知金州】李壁【字季章焘子淳熙进士宁 宗即位累迁礼部侍郎兼直学士院韩侂胄建议恢复壁草出师诏进礼部尚书拜参知政事与史称远 诛韩侂胄以端明殿学士知遂宁府卒諡文懿壁嗜学搜抉羣经於典章制度尤综练所着有雁湖集清 尘録中兴奏议内外制临汝闲书凡数百卷】李?【焘子淳熙进士入为馆职有文名班对忠□历官 礼部尚书淳佑元年奏请周程张朱从祀而黜王安石帝从之终资政殿学士諡文肃】史次秦【眉山 人举进士为秦安军教授吴?之叛招次秦甚遽乃以毒药傅两日比至目益肿母年高而贤命家诈以 讣闻乃听还?诛改利路主管文字仕至合州太守】杨泰之【字叔正青神人少刻志於学安丙荐之以亲老辞理宗即位趣入对言法天行健奋发英断总揽威权无牵於私无夺於邪说上奇具对以为工 部郎中着克齐文集论语解老子辞春秋列国事目等书凡二百九十七卷】杨栋【字元极青城人绍 定进士历枢密院编修官除宗正少卿进对帝曰只是正心修身之说乎栋对曰臣所学三十年止此一 说至为简易累拜参知政事栋学本周程氏负海内重望所着有崇道集平舟文集】家大酉【愿曾孙 举进士初授昭化县主簿吴曦叛大酉不受其招淳佑中侍讲经遥累官工部侍郎与宰相史嵩之论不 合罢去大酉为人方直虽累屈守死不变卒諡文节】杨文仲【字时发彭山人淳佑中以曹试第一入 太学升为内舍时言路颇壅因季冬雷震帅同舍叩阍极言事宝佑初登进士第累官至政殿说书在经 筵每以积诚感动会盛夏建宗阳宫畿甸骚然文仲疏谏恳至又荐陈存等十八人名士二人金华王栢 天台车若水也德佑时元兵渡江朝士多弃去侍从班惟文仲一人】家铉翁【字则堂眉山入该慱尤 邃於春秋累官端明殿学士签书枢密事元兵次迎郊丞相告天下以城降铉翁独不署奉命使元留馆 中闻宋亡旦夕哭泣不食元欲官之铉翁义不二君词无诡对成宗即位放还赐号处士赉金帛不受以 夀终於家】明余子俊【字士英青神人历户部员外郎在部十余年廉干称出为西安知府区画赈恤 官不损而民济历副都御史巡抚延绥初延绥镇治绥德州属县米脂吴保悉在其外寇每轻骑入掠镇 兵觉而退知巳不及往往得利去子俊徙镇榆林增卫益兵拓城置戍攻守器具毕遂为重镇寇扰渐稀 军民得安移挟西於城西北开渠泄水水使经汉故城□渭公私益便号余公渠又於泾阳凿山引水溉 田千余顷通南山道直抵汉中以便行旅学校公署圯者悉新之奏免岷河洮三卫之戌南方者万有奇 易置南北之更戍者六千有奇就戍本土召为兵部尚书迁户部尚书加太子太保兼左副都御史总督 大同宣府军务寻致仕复起为尚书加太子少保卒赠太保諡肃敬】


隋柳俭【河东解人开皇中为卭州刺史在州十余年民夷皆悦还乡敝车羸马人服其廉】唐崔 从【贞观中摄守卭州前刺史有以盗系狱词已其从疑其寃纵不治俄得真盗刘辟反欲并东川从以 书谕止辟辟怒从募兵守城完州自如】宋燕肃【青州人知临卭县民尝苦吏追扰肃削木为牍民讼 有连逮者书其姓名使自召之皆如期至】李舜臣【井研人乾道中为卭州安仁主簿岁大祲饥民千 百持鉏棘大呼声震市邑令惧闭门舜臣曰此非盗也何惧为慰劳遣之】姚希得【潼川人理宗时知 蒲江巨室挟势邑号难治希得绥强扶弱声誉着闻】赵晨【守卭州吴曦叛亲帅雅州禆守出战力尽 而死】明安郁【临潼人正德中蒲江县典史岁大旱郁斋沐吁天积柴於紫极观誓不雨即自焚至期 大雨民謡曰安从周积柴楼感天雨民有秋昔无衣今有裘其後民请於朝知县事廉能益着】朱藴罗 【江夏人崇祯时蒲江知县张献忠?城藴罗阖门殉难 本朝乾隆四十一年 赐諡烈愍】胡恒 【景陵人崇祯末官卭州巡道张献忠陷城恒率子之骅巷战死之 本朝乾隆四十一年 赐諡烈 愍】 本朝李德耀【奉天镶白旗人康熙四年知大邑县开渠导水俾民田资灌溉之利尤加意先贤祠墓使 古蹟不湮】黄藜【平和人康熙四十二年知大邑县邑旧有堤堰三十六所藜每岁捐俸修筑民被其 泽】

宋李绚【字公素依政人兄綯教之书一过辄诵数千吉稍长善属文举进士累官起居舍人龙图 阁学士仁宗春秋高未有继嗣绚因祀高禖还奏赋大抵言远嬖宠近贤良则神降之福子孙繁衍仁宗 嘉纳之子稷历官陕西转运使督饷筑永乐城辇致金帛其中夏人围城急稷守之不去卒死於难】赵 卨【字公才依政人第进士累迁直龙图阁知延州诏问方畧卨审形势为破夏人策以献又听民募丁 占田充兵训练以时神宗嘉之擢天章阁待制交趾叛诏卨副郭逵宣抚历知庆州上挠夏计俘馘千余 生擒其将迁龙图阁直学士帅延安拜端明殿学士绍圣中系名元佑党籍】常安民【字希古卭州人 年十四入太学王安石称其文欲见之坚不肯往熙宁中登进士元佑初以荐擢大理鸿胪丞绍圣初拜 御史论章惇蔡京奸邪章数十上谪监滁州酒税後入党籍高宗赠谏议大夫】吴时【字仲道卭州人 中甲科历官太仆少卿提举河东常平童贯经畧北方时因进对言取燕事必速乱王黼怒斥为腐儒寻 以徽猷间待制奉祠时敏於为文未尝属稿人目为立地书厨】常同【字子正安民之子政和进士历 太常博士建炎中诏録安民後遂召同为大宗丞乞郡得郴州召还首论朋党之祸除殿中侍御史论吕 颐浩十事金使入见同言先振国威则和战常在我若一意议和则和战常在彼除起居郎史馆修撰同 尝疏称神哲二史悉出奸人之论至是命同修撰擢御史中丞言江浙困於月桩钱民不聊生帝为减数 千缗後以宝谟开直学士知湖州复召请祠提举江州太平观卒】魏了翁【字华父蒲江人庆元进士 历武学博士韩侂胄谋开边了翁劝急内修补外知嘉定州史弥远入相力辞召命筑室白鹤山下以所 闻于辅广李燔者开门授徒蜀人尽知义理之学历知潼川府被召累迁起居舍人理宗立疏请求硕儒 阐正学又请厚伦纪以弭人言最为切至降外复与真德秀并召进权礼部尚书兼直学士院累进签书 枢密院事力辞改福建安抚使卒赠太师諡文靖所着有鹤山集九经要义周易集义易举隅周礼井田 图说图史杂抄等书学者称鹤山先生】魏文翁【了翁之弟举进士为眉山尉後知叙州尝读礼将为 善思贻父母令名必果日讽味不能释自号果齐】高稼【字南叔蒲江人嘉定进士真德秀一见以国 士期之元兵入汉沔力战却之後知沔州会北兵大至事迫属官力请少避稼不为动城既陷衆拥稼出 户稼叱之不能止兵骑四集围之遂死焉诏进稼七官为正议大夫龙图阁直学士谥曰忠】高定子 【字瞻叔稼之弟嘉泰进士历知绵州理宗时召对极言时弊累迁翰林学士兼吏部尚书进签书枢密 院事并参知政事寻改知潭州湖南安抚使力辞退居吴中日以着述自娱卒赠少保】邓得遇【字逹 夫卭州人淳佑进士历知韶州迁广西提点刑狱摄经畧事兼知静江府德佑二年元兵破静江得遇取 幅纸书云宋室忠臣邓氏孝子不忍偷生宁甘溺死遂朝服南望拜辞投南流江而死】常楙【字长孺 同之曾孙淳佑进士历官签书临安府判官不为权势挠历御史知无不言历两浙转运使筑海晏塘迁 刑部侍郎拜吏部尚书首言巴陵之寃德佑二年拜参知政事卒】高斯德【字不妄稼之子绍定进士 授利路推官李心传修国朝会典辟为检閲文字端平二年稼死事於沔斯得潜往其处奉遗骸以归见 者感泣理宗时历史馆校勘时史嵩之柄国上封事忤之叔父定子亦领史事嵩之使其党言叔父兄弟 不可同朝出判绍兴召为秘书郎因日食极言时政迁浙东提点刑狱历拜参知政事卒赠太师斯得忠 愤激烈指陈时事无所遗所着有徽宗长编孝宗繋年要録草堂文集】明刘纲【字正峯卭州人祖文 恂孝子父应辰举乡试不仕亦以孝义闻纲举万历进士改庶吉士三殿灾极论时政言甚剀切不报巳 而授编修寻调外任遂归明世以庶吉士专疏建言者前有邹智後则刘之纶与纲并四川人】金日观 【蒲江人恊镇东江总兵官崇祯十年大兵攻皮岛相持七昼夜力不支战死之 本朝乾隆四十一年 赐諡烈愍】施廷贤【蒲江人知黄梅县崇祯十七年张献忠陷城巷战被执劝降不屈自刎死 本朝 乾隆四十一年 赐諡节愍】 本朝植敏槐【字穉青卭州人顺治辛卯举人丁明季兵燹之後郡内书籍荡然惟敏槐家藏礼记存要 一书素所讲贯乃以授卭郡诸生筑室白鹤山南教授二十余年学者称鹤山先生】

汉司马相如【成都人事景帝为武骑病免归寓临卭与令王吉善】


宋钱文敏【河南新安人太祖时知泸州至郡有政绩夷人诣阙借留诏改殿中丞许再任】刘平 【祥符人真宗时夷人寇淯井以平权泸州事率士卒三千撃走之寇凖荐平知泸州夷人自是不敢扰 边】熊本【番阳人熙宁中经制泸州夷事募土丁五千人入夷界捕戮水路大小四十六村荡平其地 二百四十里募民垦耕聨其夷属以为保甲】王献可【泽洲人知泸州黄庭坚谪於涪献可遇之甚厚 时人称之】赵遹【开封人政和五年晏州夷卜漏反?梅岭堡以遹为泸南招讨使大破贼兵斩□漏 晏州平诸夷落皆降拓地环二千里遹为建城砦画疆亩募人耕种号曰胜兵】李焘【丹棱人乾道中 帅潼川兼知泸州首葺石门堡以扼夷人奏乞戒茶马司市叙州覊縻马母溢额戒官民毋於禁地伐木 以开边人入寇之路皆报可】许奕【简州人寜宗时知泸州安抚使安丙新立大功谗忌日闻宰相钱 象祖出谤书问奕奕以书自明於是吴论顿息】魏了翁【卭州人开禧中知泸州奏葺其城楼橹堞增 置器械教习牌手申严军律兴学校蠲宿负复社仓剏义塚建养济院居数月百废俱举进文华阁待制 赐金带仍其任】王世昌【泸州安抚使元兵圉城食尽人相食遂破之世昌自经死】明苏琼【石棣 人崇祯末知泸州献贼陷城正衣冠向关拜泣坐堂上贼至遂死之 本朝乾隆四十一年 赐諡忠 愍】 本朝刘泽厚【吴桥人康熙三年知江安县乡寇白应龙吴天民攻城泽厚率壮勇登城守御力堨城渍 死之赠按察使佥事】王毓奇【奉天正红旗人康熙三十二年知泸州除耗羡严保甲盗贼歛避民安 其居州人祠之】

宋李鸣复【泸州人嘉定初进士历大理少卿侍御史兼侍讲进对言荆襄制臣有当戒者三曰去 私曰禁暴曰惩怒累迁知枢密院兼参知政事加资政殿大学士】明曾璵【泸州人正德进士授户部 郎中忤刘瑾出为建昌知府宸濠之变璵有讨逆功】高光【泸州人为应天府通判天启初奢崇明陷 其城光薙髪为僧与子在崑募壮士杀贼百余贼怒追至大叶坝光骂贼不屈与家衆十二人同死】韩 洪鼎【泸州人万历举人任山西泽州知州致仕归献贼破泸父子骂贼死 本朝乾隆四十一年 赐諡节愍】韩大宾【泸州人崇祯举人任贵州推官贼陷云南不屈死 本朝乾隆四十一年 赐 谥节?】吴长龄【泸州人监生天启初奢崇明陷其城率衆复之寻中伏父子俱战死】 本朝韩士修【字琢痷泸州人性至孝博学能文康熙丙午乡荐第一母卒哀毁骨立成癸丑进士选庶 吉士值滇南之变干戈阻道士修以远达亲养忧戚成疾垂死衣冠西望再拜作书与父诀辞极酸楚人 成惜之初同里有汤洁字岷水康熙癸卯举人事亲亦以孝闻泸人举文行者必称韩汤云】顔钦明 【泸州人康熙丙午举人研心经史之学吴三桂据蜀士大夫多为廹胁钦明抗节不屈蜀平结屋玉蟾 山下二十余年不入城市】


隋卫文昇【洛阳人仁夀初山獠作乱出为资州刺史以镇抚之既到官单骑造其营谓羣獠曰我 是刺史衔天子诏安集汝等勿惊惧也诸贼莫敢动於是说以利害渠帅感悦解兵而去前後归附者十 余万口高祖大悦赐缣二千匹焬帝徵为卫尉卿羣獠攀恋数百里挥涕而别】唐韦维【万年人为内 江令教民耕桑县为刻颂】宋张旦【赵州人淳化时知陵州时李顺党数万来攻州兵不满三百旧不 设城堑旦修完战具置鹿角砦驱市人进战大破之诏书褒美】乐史【宜黄人太宗时知陵州有善 政】葛宫【江隂人真宗时知资州以惠政闻】师颃【内黄人真宗时知资州以简静为治蜀人便 之】明镐【安邱人仁宗时知陵州楚应几以赃败或告以先期奏之镐曰获罪则巳安可欺朝廷耶卒 坐失察降为州同】杨佐【宣州人仁宗时为陵州推官有盐井深五十丈皆石也底用栢木为干上出 井口垂绠而下方能及水岁久干败欲易之而隂气腾上入者辄死佐教工人以水盘贮水穴窍洒之如 雨滴然谓之雨盘如是累月井干一新利复如旧】范祖禹【华阳人任资州龙水令寛简爱民尤以兴 学校为务】周美【回乐人庆历中为陵州团练使城清水等十一砦每边书至诸将各择便利独美未 尝辞难然所向辄克诸将以此服之】文同【梓橦人元丰中为陵州守尝奏革盐井之弊】孙道大 【眉州人高宗时知资州宣抚郑刚中荐治行第一】杨师锡【绍兴中知资州时置力耕田募民就耕 以广官庄师锡言有司奉行失当田亩不分腴瘠市民丈尺隙地亦充税产於是降诏害民者与追正】 姚仲孙【商水人为资州推官按富顺监疑狱全活数十人资州更二守皆惽老事多决於仲孙】姚希 得【潼川人理宗时调盘石令会蜀有兵难军需调度不扰而集】 刘湛【江西人为仁夀教官明玉 珍入蜀弃官隐泸州】明李允简【融县人嘉靖中为内江知县冇亷声岁旱步祷令儿童歌曰旱既太 甚治非其人宁祸其身勿病其民三日果大雨】刘三策【鄱阳人崇祯末知仁夀县流贼寇蜀誓死守 城每对士民曰事迫矣我惟有不动心三字力屈城?死之赠尚宝司丞 本朝乾隆四十一年 赐 谥烈愍】 本朝习全史【同官人顺治十八年知内江县当兵燹之余筑城垣缮祠庙绥辑流播殚心抚字者七年 士民怀之】

汉王褒【资中人神爵五凤之间天下殷富数有嘉应上欲兴协律之事益州刺史王襄闻褒有俊 材使褒作中和乐职宣布诗转而上闻刺史因奏褒有轶材宣帝乃徵褒诏为圣主得贤臣颂令褒与张 子侨等并待诏又诏褒等侍太子宫朝夕诵读奇文及所自造作太子喜褒所为甘泉及洞箫颂令左右 诵读之後方士言益州有金马碧鸡之宝可祭祀致也使褒往祀焉褒道病死上闵惜之】董钧【资中 人元始中举明经为廪犠令建武中举孝亷博通古今数言政事永平中为博士时草创五郊祭祀及宗 庙礼乐多钧所参议当时称为通儒累迁五官中郎将常教授门生百余人】三国蜀王嗣【资中人举 孝亷为汶山太守加安远将军绥集羌戎咸悉归服虽素桀恶者皆来首降境以宁静大将军姜维每出 北征辄出马牛羊毡眊及义糓以助军粮迁嗣镇军仍领郡後从维北征为流矢所伤卒羌戎会葬赠送 数千人号呼涕泣後见嗣子及孙皆如骨肉或结兄弟恩至於此】唐李鼎祚【资州人官着作郎秘阁 学士常集子夏孟喜至孔颖达三十余家为周易集解十七卷以经术称于时州旧有鼎祚读书台】赵 光寓【资阳人事亲居丧以至行着】宋孙光宪【陵州贵平人少好学游荆渚为高从诲从事後归太 祖累官检校袐书监光宪勤学聚书或自抄写校双自号葆光子所着有荆台集□湖编玩笔佣集橘齐 集北梦琐言蚕书】黄德舆【资州人祥符初葬父母负土成坟甘泉涌其测降诏旌表】龙昌期【籍 县人祥符中注易诗书论语孝经隂符道德篇韩琦使蜀奏授国子四门助教庆历中文彦博奏授校书 郎府学讲说後以明镐荐任太子洗马致仕】支渐【资阳人年十七持母丧既葬庐墓侧负土成坟蓬 首垢面三时号泣哀毁瘠甚白蛇狸兎扰其旁白雀白乌日集於壠木五色雀至万余回翔悲鸣若助哀 者乡人句文鼎自婺妇即与父母离居覩渐至行深自悔责号恸而归孝养尽志乡闾观感而化者甚 衆】陈佑【仙井监人元符末拜右正言上疏徽宗言绍圣人材比肩於朝攻击元佑之人是朝廷之上 公然立党也迁右司谏言林希玩上不敬又论章惇蔡京蔡忭郝随邓洵武忤旨出判滁州复入元佑党 籍编管澧州】韩驹【仙井监人政和初以献颂补假将仕郎除秘书省正字迁制作郎校正御前文籍 言国家祠祭乐章词多抵牾於是召三馆士分撰亲祠明堂圜坛方泽等乐曲五十余章多驹所作宣和 中迁中书舍人兼直学士院持词简重为时所推寻补外绍兴中卒於抚州】何?【仙井监人与兄棠 弟榘俱有文名号为三凤?登政和进士累官御史中丞论王黼奸邪专横十五罪出知秦州钦宗立复 召进尚书右丞中书侍郎时朝议割三镇以缓金师?力言其不可?解政事以资政殿大学士领开封 尹金兵复至城下拜?尚书右仆射兼中书侍郎请以康王充天下兵马大元帅从之後从钦宗幸金营 遂留不遣仰天大恸不食而死高宗时赠大学士官其家七人】郭赞【内江人元符末应诏上书慷慨 言天下事不报复为汝阳县丞建炎二年金人?蔡州守臣乘间而逃独赞朝服诟叱不肯降遂见杀】 李舜臣【井研人绍兴末张浚视师江淮舜臣应诏上书言乘舆不出无以定大计宜从幸武昌又言江 东六朝皆尝取胜北方但不肯乘机以争天下宜为今日殷鉴因着江东胜鉴十篇上之累官宗正寺主 簿舜臣邃於易着本传三十三篇朱子晚岁每为学者称之又有羣经义书小传及文集三十卷】赵逵 【资州人绍兴二十二年对策擢第一秦桧不悦即罢之举王严授逵佥书剑南东川帝两问桧赵逵安 在乃除秘书郎既就职未尝私谒桧桧欲以贿致又不答於是桧愈怒欲挤之未及而桧死帝乃迁逵着 作佐郎引见上殿帝迎谓之曰卿知乎始终皆朕自擢秦桧日荐士未尝一语及卿以此知卿不附权贵 真天子门生也诏充普安郡王府教授逵奏言路不通乞赐闲纳帝嘉纳之俄除中书舍人先是逵尝荐 杜辛老唐文若孙道夫皆蜀名士至是奉诏举士又以冯方刘仪凤李石郯次云应诏後皆为名臣卒於 官帝为之擦涙叹息逵尝谓司马公不近非色不取非财吾虽不肖庶几慕之帝谓逵文章似苏轼称为 小东坡有栖云集三十卷】虞允文【仁夀人六岁诵九经七岁能属文丁母忧哀毁骨立既葬朝夕哭 墓侧有枯桑两乌来巢登绍兴进士累迁礼部郎官上疏言金必败盟愿务思备御未几金兵至佐枢臣 叶义问督江淮军犒师采石适新帅李显忠未至敌骑充斤允文立招诸将勉以忠义敌疑援兵至始遁 允文策敌必复来夜半部分诸将因其来夹击之捷闻召入对上慰藉嘉叹曰虞允文公忠出天性朕之 裴度也充川陕宣谕使至蜀与大将吴璘议经畧中原孝宗时累拜右仆射同中书门下平章事封雍国 公允文多荐知名士及为相籍人才为三等号材官録胡铨以台评去奏留之经筵又荐朱子云不在程 颐下寻授特进左丞相御史萧之敏劾允文允文力请外除四川宣抚使淳熙元年追赠太传赐谥忠肃 允文磊落有大志以文学致身台阁出入将相二十年忠勤无二子三人公亮公着杭之孙刚简最知 名】赵雄【资州人隆兴元年省试第一虞允文荐於朝乾道初召见便殿孝宗大奇之手诏除正字进 见极论恢复孝宗大喜累除中书舍人时金将起河南之役议尽以诸陵梓宫来归上命推出使止奉迁 陵寝及正受书仪雄见金主争辨数四辞益力卒得请乃已淳熙初累拜右丞相绍兴帅张津献羡余四 十万缗雄乞下绍兴以其钱为民代输和买身丁折帛钱之半以见圣主之德乞外出知江陵府光宗受 禅召雄雄上万言书陈修身齐家以正朝廷之道言甚剀切绍熙中卒赠少师谥文定】陈咸【仁夀人 淳熙进士调内江县尉吏受贿赋民不均咸为均其赋知资州值久旱请於帅臣发粟以赈咸历官於蜀 所至有政绩累迁利路转运判使吴曦叛咸不受伪命自髠其髪?平安丙等奏咸总蜀赋召为司农少 卿卒赐谥勤节】李性传【井研人舜臣子嘉定中登进士进对言有崇尚道学之名未遇其实帝曰实 者何在对曰在陛下格物致知以为出治之本累官吏部尚书淳佑中拜参知政政事同知枢密院事政 仕卒赠少保卒】李道传【性传弟读河南程氏书至忘寝食庆元初登进士为蓬州教授吴曦反道传 痛愤遗书安抚使杨辅论其必败曦党以曦意胁道传道传以义折之竟弃官归?平累迁秘书郎着作 佐郎上书乞下明诏崇尚正学取朱子论语孟子集注中庸章句或问四书颁之太学仍请以周惇颐邵 雍程頣程颐张载五人从祀孔子庙廷时宰相有不乐道学者以语侵道传道传不为动历兵部侍郎出 知果州卒諡文节道传笃於践履气节卓然尝以疾谒告真德秀造焉卧榻屏间大书唤起截断四字其 用功慎独如此三子达可当可献可】李心传【道传弟庆元初下第絶意不复应举闭户着书晚因崔 与之许奕魏了翁等荐为史□校勘修中兴四朝帝纪踵修十三帝会要後迁工部侍郎言致旱之由愿 修六事以回天意理宗从之後以言事奉祠卒心传有史才通故实所着有高宗繋年録学易编诵诸训 春秋考礼辨读史考朝野杂记道命録西陲泰定録辨南迁録诗文一百卷】牟子才【井研人少从其 父客陈咸咸乐大宴子才闭户读书若不闻见者人咸异之学於魏了翁杨子谟虞刚简及朱子门人李 方子嘉定中对策诋丞相史弥远为史馆校閲言大臣不公不和六事次陈备边三策理宗论宰相曰人 才如此可峻擢之为史嵩之所抑通判吉州迁太常博士又请为济王立後以回天意子才随事奏陈举 朝诵其奏疏皆曰有德之言也俄兼直舍人院耻与起居郎萧泰来同列力辞上为出泰来李伯王以劾 泰来降官舍人不敢行辞子才即为美词书行帝使更之子才曰腕可断词不可改贾似道海州之捷子 才草奨谕诏第述军容之盛不言其功似道不乐度宗时以资政殿学士致仕子才事亲孝所荐士後为 忠义任吉州文天祥以童子见即期以远大家无余资卖金带乃克葬所制有存齐集子巘官大理寺少 卿】邓若水【井研人博通经史为文章有气骨吴曦叛若水仗剑徒步如武兴欲手刃之中道闻曦死 乃止登嘉定十三年进士时史弥远柄国久若水对策极论其奸请罢之考官置之下等策语播行士争 诵之理宗即位应诏上封事复劾弥远隂害济王挟恩陵上乞并其党数人悉除之制置使不敢以闻却 还之嘉熙间召为太学博士当对草奏数千言将上之丞相乔行简知之亟奏补外若水遂不复仕隐太 湖之洞庭山後归蜀遭乱死於兵】黄申【井研人开?进士授德安尉摄主簿兼提点江西刑狱司签 厅狱事多所辨明丞相江万里提刑黄震交荐之除安乐丞申为政廉谨有治声以恩升从事郎蒙古兵 拔抚州下诸县索降状乐安令率其僚联署以上申初闻变悉遣其家人远避独抗不往 狂隐巴山 中】黄泽【资州人生有异质慨然以明经学道为好为文构思屡以成疾疾止复思久之如有所见作 顔渊仰高鑚坚论尝梦见孔子以为适然最後乃梦见孔子手授所较六经字画如新由是深有感发始 悟所解经多狥旧说为非是乃作思古吟十章大德中授江州景星书院山长秩满即归闭门授徒以养 亲岁祲家人采木实草根以度朝夕泽宴然年六十卒所着有易春秋解三礼祭祀述畧】唐李蕃【内 江人永乐举人博涉羣书授汉中训导不就洪熙改元上端本十六策宣宗即位擢兵科给事中巡视沿 边城堡还言关堡空虚诸城独石等处清军河南献安养军民十余事所着有奏议诗文十余卷】邓本 端【资州人天顺进士拜监察御史刚直有文武材成化间刘千金等据荆襄叛本端讨平之又平陕西 贼土达等陞陕西按察副使】刘瑞【内江人宏治进士选庶吉士授检讨清宁宫灾疏陈时事甚切阙 里庙成请更定先师封谥武宗立疏陈端本九事请召章懋王鏊林俊雍泰等由是诸臣多获进用既刘 瑾肆虐即谢病瑾榜瑞为奸党除其名瑾诛以副使督学浙江正身率物士风大振嘉靖时历南京礼部 右侍郎因灾异偕同官条上六事大礼议起复偕九卿合疏力争卒赠尚书隆庆初諡文肃】李充嗣 【蕃之孙成化进士任岳州通判正德时历江西佥事讨华林贼有功为云南按察使举治行卓异巡抚 河南应天皆有声进秩工部尚书修苏松水利閲六月讫工寻改南京兵部尚书充嗣好学有器局居官 以严辨称禄入辄散之亲故而身布袍蔬食不厌卒赠太子太保諡康和】高公韶【内江人宏治进士 授抚州推官正德中为御史按河东劾总兵官郭勋罪托音华方入寇又劾总兵官陈鏸罪鏸坐免官又 劾尚书王琼险愎误国遂为琼所构谪富民典史世宗立召复官历官户部右侍郎 托音华旧作朶顔 花今改正】邓继曾【资县人正德进士世宗即位以久雨进谠言擢兵科给事中劾宦官擅权忤旨下 狱谪金坛县丞历迁至?州知府卒】余才【内江人正德进士官至光禄寺少卿执守坚定以议大礼 死於杖隆庆初赠太常少卿】周冕【资县人嘉靖进士擢御史重建太庙成帝将遣官代祭冕上章争 之帝大怒下狱终以其言直释还职疏请东宫讲学以端国本谪云南通海典史寻陞兵部郎中劾严嵩 父子冒滥军功力救杨继盛寃直声震朝廷复下狱拷讯斥为民隆庆初起太仆少卿遭母忧未任卒】 赵贞吉【内江人嘉靖进士授编修时方士进用贞吉请求真儒以赞大业为司业以知本率性之学教 士谙达薄都城贞吉廷议合上旨擢左谕德监察御史奉旨宣谕诸军会严嵩以事中之廷杖谪官後累 迁至户部侍郎复忤嵩夺职隆?初起官历礼部尚书文渊阁大学士寻与高拱不恊乞休归卒赠少保 諡文肃 谙达旧作俺答今改正】曾海【井研人万历间旌表孝子】蔡如蕙【资县人以工部主事 里居崇祯末举义兵讨贼不克死 本朝乾隆四十一年】 【赐諡节愍】范文光【内江人廵抚川南右佥都御史总督李乾德杀杨展因入山不视事 大兵克 嘉定文光赋诗一章仰药死 本朝乾隆四十一年 赐谥忠节】张亮【内江人巡抚安庐池太四 府右佥都御史左兵破安?被执挟与北行乘间赴河死 本朝乾隆四十一年】本朝胡世安【井研人少负才畧事亲以孝着前明进士选庶士顺治初授翰林学学又士迁礼部侍郎 晋尚书官至大学士卒 国初典章文物以及历律多所参定】王师保【资阳人前明乡荐知五河县 有惠政寻擢户曹顺治初以原官督理凤仓区画转输之法着有成绩後解组寓五河卒民祠之】胡天 湛【井研人顺治三年知福建大田县时盗贼猖獗所在焚掠天湛徵调乡兵昼夜防御援絶力穷城? 被执不屈而死】黄开运【内江人顺治戊戌进士流寇至内江恣行杀戮开运团结乡勇袭之斩获无 算贼惧走邑赖以全累官直隶定州知州转刑部郎中】

宋赵长君【会稽山隂人少为县吏奉檄迎督邮耻於厮役遂弃车马去到犍为资中诣杜抚授韩 诗?竟其术积二十年絶问不还家为发丧制服】


汉阎宪【广汉人绵竹令人有夜行者得遗锦旦乃送县或曰暮夜无知者何不携去对曰县有明 府匿此则惭】三国汉王连【南阳人刘璋时为梓潼令乃心隂恤百姓称之为一州诸城之首】王甫 【郪人先主时为绵竹令有政绩】诸葛瞻【琅邪阳都人丞相亮之子炎兴元年魏征西将军邓艾伐 蜀自隂平由景谷道旁入瞻督军至涪前锋破退还绵竹艾遣书诱瞻曰若降者必表为琅琊王瞻怒斩 使遂战败死长子尚叹曰父子荷国重恩不早斩黄皓以致倾败用生何为乃驰赴魏军而死其将黄崇 张遵李球同时受命邑人至今祠之号曰五忠】唐刘德威【鼔城人贞观中绵州刺史政号亷平百姓 立石颂德】何易于【初为益昌令大着能声累有惠爱後迁罗江令为政不异於益昌刺史裴休至邑 见其亷叹异之】樊师宗【南阳人元和中绵州刺史卓有政声】宋欧阳观【庐陵人为绵州推官居 亷好施凡死囚必求其生不得则焚香告天而後断决】鲜于侁【阆州人通判绵州绵处蜀左吏狃贪 成风至课卒伍供薪炭刍豆鬻果蔬取嬴直侁一切勿取郡守以下效之赵拚使蜀荐於朝】李由诚 【开封人徽宗时知绵州有治绩】李蘩【晋原人孝宗时摄绵州岁祲出义仓谷贱粜之而以钱贷下 户又聼民以茅秸易米作粥及楮衣亲之食之活数十万人明年又饥卭蜀盗蠭起绵独安堵】程公许 【宣化人嘉定中调绵州教授制置使崔与之大加器赏】高定子【蒲江人寜宗时知绵州兴元小校 张钺以其徒溃入文州将自龙趋绵以闯成都定子部分诸军扼青塘岭銊就擒又招诸溃军人给缗钱 五贯米一石开谕以理使还本部衆悦而去以功进三官召入奏事吏民流涕追送】明盛?【吴江人 天顺间知罗江县县故无城大盗赵铎来寇设奇击却之民为立祠】卜大经【丹徒人绵竹典史崇祯 末流贼?城大经与其仆缢死 本朝乾隆四十一年赐入祠】 本朝任绍爌【河津人康熙三十一年知绵竹县以清白自持刑措狱虚讼庭閴若常独步郊原教民耕 稼及卒萧然贫无以殓上官经理其丧以归】

汉李业【梓潼人志操介特习鲁诗元始中举明经除为郎王莾居摄去官杜门不应郡命及公孙 述僭号徵为博士不起述羞不能致乃使持毒酒刼之业叹曰见危授命何乃诱其高位重饵哉饮毒而 死述羞有杀贤之命遣使吊祠赙赠子翬逃辞不受蜀平光武下诏表其闾图画形像】杜真【绵竹人 少有孝行习易春秋诵百万言兄事同郡翟酺酺後系狱真上疏讼之受笞六百竟免酺京师壮之散财 施宗族不应选公府辟命长吏每交於门乃断髪以自絶】任安【绵竹人少游太学受孟氏易兼通数 经又从同郡杨厚学图?究极其术人称曰欲知仲桓问任安又曰居今行古任定祖教授诸生自远而 至初任州郡後徵辟皆不就】董扶【绵竹人与任安齐名俱事同郡杨厚宰府十辟公车三徵再举贤 良方正博士有道皆称疾不就灵帝时徵拜侍中迁蜀郡属国都尉後一岁去官还家】杨充【梓潼人 少好学求师遂受古学於扶风马季长吕叔公南阳朱叔明頴川白仲职精究七经其友朋则頴川荀慈 明李元礼京兆罗叔景汉阳孙子夏山阳王叔茂皆海内名士充还教授乡里尝言图纬非圣人之学不 以为教察孝亷为郎卒】景鸾【梓潼人少随师学经涉七州之地遂明经术乃还撰河洛交集礼畧风 角杂书月令章句凡五十余万言数上书陈救灾变之术州郡辟命皆不就】三国汉杜微【涪人少为 任安弟子刘璋辟为从事先主定蜀常称聋阖门不出建兴二年丞相亮领州牧选为主簿舆而致之亮 引见与书诱劝欲使以德辅时微固辞疾笃亮表授谏议大夫从其所志】尹默【涪人少与李仁俱受 学司马徽宋忠等博通五经专精左氏春秋自刘歆条例郑衆贾逵诸注畧皆诵述以左传授後主後主 立拜谏议大夫丞相军祭酒子宗传其业亦为博士】李譔【涪人父仁字德贤与尹默俱游荆州从司 马徽宋忠等譔具传其业又从默讲论义理五经诸子无不该览延熙初为太子中庶子右中郎将着古 文周易尚书毛诗三礼左氏注解皆依凖贾马异於郑康成於王肃初不相见而意归多同景耀中卒】 秦宓【绵竹人少有才学州郡辟命辄辞疾不往先主定益州夏侯纂请宓为师友祭酒领五官椽称曰 仲父宓称疾在茅舍纂将功曹古朴等即宓第宴谈宓卧如故益州辟宓从事祭酒先主将东征吴宓陈 天时不利坐下狱贷出建兴二年丞相亮领益州牧选为别驾中郎吴使张温来聘百官往饯温闻宓博 学欲以辩穷之宓答问如响应声而出温大敬服迁大司农卒】李福【涪人先主初为成都令建兴初 迁巴西太守为江州督入为尚书仆射封平阳亭侯延熙初以前监军领司马福为人精识果锐敏於从 政诸葛亮於病笃後主遣福省视省视问以国家大计福还奉使称旨】晋李镶【福之子有才名为尚 书郎与成都杜轸齐名为人蹇谔持论朝廷莫能折时称蜀有二郎】南北朝宋范栢年【梓潼人初为 梁州将刘亮使出都咨事见明帝帝言次及广州贪泉因问栢年卿州复有此水否答曰梁州唯有文川 武乡亷泉让水又问卿宅在何处曰臣所居在亷让之间帝嗟其善答因见知历任内外终於梁州刺 史】魏李苖【梓潼涪人有忠节仕北魏为散骑常侍尔朱兆反苗奋然起曰今朝廷有不测之危正忠 臣效命之日臣虽不武请以一旅径断河桥魏主壮之许焉苖乃募人从马渚上流以舟师夜下纵火船 焚桥兆兵争桥没水死者甚衆苗泊於小渚以待南援官军不至力战而死帝哀伤之赠车骑大将军仪 同三司谥忠烈】唐李白【唐宗室其先隋末以罪徙西域地龙朔初还客巴西白数岁通诗书既长隐 岷山天宝初至长安贺知章见其文叹曰子谪仙人也言於上召见赐食诏供奉翰林帝欲白为乐章召 入白已醉援笔文成白骜放不自修恳求还山因浮游四方後至江州永王璘辟为府僚佐璘起兵逃还 彭泽璘败当诛初白游并州见郭子仪奇之尝犯法白为救免至是子仪请解官以赎诏长流夜郎会赦 还终於采石】马冬【梓潼人与同县王秦举王兴嗣及巴西韦士宗文博荧文诠皆以孝行着旌表赐 粟帛】宋杨允恭【绵竹人乾德中王师平蜀羣盗窃发允恭为贼所获以计逃归客省使丁德裕讨贼 允恭以策干之贼平补殿前承旨太平兴国中为广连都廵检使以招捕海寇功转洛苑副使真宗即位 改西京左藏库使极言川峡铁钱之弊王均乱命允恭为荆湖江浙都廵检使卒於昇州允恭有胆干李 顺兄自荣据绵竹士人多被胁从允恭兄允升弟允元率乡里子弟并力破之又为王师乡导执自荣诣 剑门以献诏授允升本县令允元什邡令允恭子可咸平元年进士善属文有吏干官至都官员外郎】 杨告【允恭次子允恭死赐告同学究出身调庐江尉累迁开封府推官使赵元昊不屈拜右谏议大夫 知江宁府时号能吏】杨绘【字元素绵竹人少奇警登进士为开封府推官仁宗爱其才欲超置侍从 执政以其年少不用以母老请知眉州神宗立召知谏院擢翰林学士御史中丞时王安石用事贤士多 谢去绘言老成之人不可不惜当今旧臣如范镇欧阳修富弼司马光王陶多引疾求去陛下不可不思 其故免役法行绘陈十害安石使曾布疏其说?绘分析固执前议遂罢为侍读学士知亳州再为翰林 学士议者欲加孔子帝号绘以为非礼从之元佑初知杭州卒绘性疎旷然表里洞达一出於诚为范祖 禹所咨重为文立就有文集八十卷】宇文之邵【绵竹人举进士为文州曲水令神宗即位求言上疏 论时政不报遂致仕以太子中允归自强於学不易其志日与交友为经诗琴酒之乐司马光曰吾闻志 不行顾禄位如锱铢道不同视富贵如草芥今於之邵见之矣范镇亦谓之邵位下而言高学富而行笃 其为两贤推重如此】张咸【绵竹人元丰进士元佑初诏复六科哲宗亲擢第一官至成都节度判官 其学六艺百家历代文史无不该贯为文长於序事】文同【梓潼人汉文翁之後蜀人犹以石室名其 家同方口秀眉以学名世操韵高洁自号笑笑先生善诗文篆隶行草飞白文彦博守成都奇之致书同 曰与可襟韵洒落如晴云秋月尘埃不到司马光苏轼尤敬重之又善画竹四方请者足相蹑於门举进 士稍迁太常博士集贤校理历知陵州洋州湖州有丹渊集四十卷行於世】张浚【绵竹人咸之子第 进士靖康初为太常主簿张邦昌僭立逃入太学中闻高宗即位驰赴南京官侍御史上言中原天下根 本愿修葺东京关陕襄邓以待廵幸迁御营使司参赞公事浚招张俊韩世忠请预为备皆笑其过已而 金人果南侵命浚於吴门节度军马会苖传刘正彦作乱浚招张俊韩世忠同起兵平难高宗欲相浚浚 以晚进不敢当浚谓中兴当自关陕始慷慨请行诏以浚为川陕宣抚处置使屡挫金兵扼於吕颐浩朱 胜非以本官提举洞霄宫居福州金兵南下召浚除知枢密院赴江上视师将士勇气百倍旋除尚书右 仆射同中书门下平章事与赵鼎辅治务在塞幸门抑近习奏遣重兵屯荆襄以图中原每奏对必反覆 言讐耻之大上改容流涕出为福建安抚使治海舟为直指山东之计秦桧怒之谪居连州徙永州诬以 大逆必欲杀之桧死乃免金兵南侵起浚判建康府乘舆临幸卫士见浚无不以手加额车驾将还劳浚 曰卿在此朕无北顾忧矣孝宗即位召浚入见浚言人主之学以心为本一心合天何事不济孝宗悚然 除少傅江淮东西路宣抚使封魏国公亲督诸将伐金进克宿州中原震动寻拜同平章事议进幸建康 诏浚行视江淮金人闻浚来亟撤兵归复为汤退思等所毁凡八章乞致仕浚去遂决和议後得疾手书 付二子曰吾尝相国不能恢复中原死不当葬我先人墓左葬我衡山下足矣卒赠太师谥忠献所着有 易解及杂说十卷文集十卷奏议二十卷】张栻【浚之子长师胡宏宏一见即以孔门论仁亲切之旨 告之栻退而思若有得焉宏曰圣门有人矣栻益自奋励以古圣贤自期作希贤録以?除直秘阁孝宗 即位浚开府治戎栻内赞密谋外参庶务幕府诸人皆自为不及间以军事入奏因言陛下以复讐为心 即天理之所存也愿益加省察无或稍息则功可必成孝宗异其言浚没後朝议讲和栻力言其非不报 後起知严州召为吏部侍郎宰相为敌势衰弱可图上以问栻栻言国家兵弱财匮敌虽可图而我实未 可图敌上默然栻因出所奏疏上嘉叹面谕当以卿为讲官除左司员外郎知合门张说除枢密院枢密 院事栻极言不可命得中寝栻在朝未期岁召对至六七所言大抵皆修身务学畏天恤人抑侥幸屏谗 谀後去职提举武夷冲佑观病且死犹手疏劝上亲君子远小人信任防一已之偏好恶公天下之理天下传诵之】张杓【栻之弟以父?通判严州历知袁衢二州两知临安府俱以能称孝宗观湖杓以弹 压伏谒道左孝宗止辇问劳赐以酒炙进端明殿学士知建康府乞祠卒杓天分高爽吏材敏给遇事不 凝滞多随宜变通所至以治办称南渡以来论京尹者以杓为首】张洽【栻之孙嘉靖中扬州司理参 军有狱囚久不决洽既得其情杖杀之有弟兄争财者洽谕之曰讼於官祗为吏胥计且冒法以求胜孰 若各全手足之爱乎辞气恳切讼者感悟後为白鹿洞书院长选诸生好学者日与讲论务发明其中理 奥云】张忠恕【浚之孙以祖任监楼店务嘉定中累迁户部郎官入对极言边事宝庆初诏求直言忠 恕陈八事朝绅传诵魏了翁叹曰忠献有後矣真德秀闻之更纳交焉忠恕又因轮对引伯父栻之言曰 当求晓事之臣不求办事之臣欲求仗节死义之臣必求犯顔敢谏之臣语益恺切力请外补出知赣州 後提举冲佑观卒】何充【德阳人秘书监耕之孙通判黎州元兵破卭崃关自刺不死军帅许以高位 充曰吾三世食赵氏禄为赵氏死不憾自是絶食敌知不可强杀之男士麟孙驹行从子仲桂皆死之】 王讃谛【梓潼人少丧亲负土成坟二十年不脱麻衣默陟使韦正奏剑南孝子十六人讃谛为首】元 邓文原【绵州人年十五通春秋至元中为杭州路儒学正擢应奉翰林正字皇庆初为国子司业至官 首见白更学校之政当路因循重於改作论不合移病去至治初召为集贤殿学士因地震陈弭灾之道 时不能用泰定二年拜翰林院侍讲学士天历初卒文原内严而外恕家贫而行廉初客京师有一书生 病笃出槖中金嘱文以归其亲既死而同寓生窃金去文原买金偿死者家终不语人有文集内制集若 干卷至顺五年间赐谥文肃】明金献民【州人成化进士宏治初授御史按云南顺天并着风裁世宗 立累擢左都御史以灾异修省条上时政五事多报可迁刑部尚书改兵部初大礼议起献民偕廷臣疏 争及左顺门哭谏帝不悦罢归】何光裕【梓潼人嘉靖进士由庶吉士除给事中廵视京营劾罢尚书 路迎建议节财冗费大省及仇鸾开马市尚书史道主之光裕与御史龚恺等劾道并及鸾忤旨死杖下 隆庆初赠太常少卿】王志恭【州人天顺甲申赵铎肆掠州境志恭倡义讨贼率衆二万战於德阳贼 溃单骑追之为矛所中洞胁膓出以手扪之麾衆前进力絶而死事闻赠始信校尉廕其子百户】罗应 祥【州人赵铎之变应祥率衆拒剿为贼所刺膓出裂帛里之转战二十里贼溃去至家乃卒】赵珊 【绵竹人赵铎叛德阳珊与同县吴琼学倡义讨贼贼溃极力追之同时遇害均诏録其子恤其家焉】 杨可贤【绵竹人贡生崇祯末献贼执可贤挟之曰汝子国柱守城令以城降免汝死可贤佯诺之及临 城语子曰贼兵不满千汝坚守勿念我也贼杀之国柱率士民数百迎战力尽而死 本朝乾隆四十一 年 赐入祠】李广生【安县人监生中丞监之子献贼据蜀催广生赴监叹曰吾大臣子也肯为贼 屈乎偕妻董氏投缳而死】赵鸿伟【安县人贡生教子晟成进士献贼据成都逼晟赴监不应全家罹 难 本朝乾隆四十一年 赐入祠】周绍孔【绵竹人与弟继孔述孔奉母文氏并以孝称流贼乱蜀 母子兄弟俱被执贼欲刃其母绍孔延颈曰不杀母但杀我贼杀之仍不舍其母继孔曰但活母再杀我 又杀之复将及母述孔曰并杀我勿杀母亦杀之卒怜而舍其母焉】 本朝张舜举【绵竹人顺天籍进士顺治六年知陕西蒲城县时蒲当王永强窃据之後城市如墟舜举 至百废俱兴治绩甚着】邱希孔【州诸生为人倜傥负气节初僻兵汉南顺治六年宁夏廵抚伟其材 令署宁武同知治花马池姜镶贼将刘登楼?城希孔踞坐骂贼贼怒断其头尸端拱坐上不为动贼惧 以为神罗拜之乃仆】白良玉【梓童人素有干济才时土贼为害良玉筹画扞圉乡里咸蒙其庇中顺治甲午举人康熙七年知山西高平县有惠政在官七载以廉干行取抵京而卒】王任闳【梓潼人康 熙壬子举人吴三桂僭窃屡徵不至隐遁山中穷约终身】

汉边韶【浚仪人博学多文时人语曰边孝先腹便便流寓梓潼教授生徒常百余桓帝时徵为大 中大夫今县西有边孝先卧游亭碑碣尚存】


三国汉何祗【字君肃为汶山太守民夷信服迁广汉後夷反叛云得前何府君乃能安我耳时难 屈祗拔祗族人为汶山守复安】宋赵瞻【盩厔人知威州瞻以威茂杂羣獠险而难守不若舍之而建 郡於汶川条着甚详为西山别録後熙宁中朝廷经理西南就瞻取其书考焉】赵全时【简县人神宗 时知威州治行异等】范百常【华阳人知茂州事初荗州有盖涂静当直时飞宕恭九种蛮蛮自推一 人为州将治其衆将常诣州受约束州居羣蛮之中地不过数十里宋初无城隍惟直鹿角蛮人夜屡入 寇民甚苦之熙宁八年相率诣州请筑城百常实主是役蛮以为侵其地率衆奄至百常击走之乃合静 时等蛮来寇百常拒守凡七十日诏遣王中立将陕西兵来援诛杀颇衆蛮乃降即】桂堂【彭山人守 威州时覊縻保覇二州交恶堂自携牛酒至通化军会二州酋长谕以祸福乃降】史季俭【威州祺城 主簿成都之?子良震与壻杨城夫争相为死各特赠两官与二子下州文学】明刘坚【永乐时知茂 州州立学校秉公有守均徭平讼流民复业岁旱祈雨立应秩满州民保留之】陈敏【陕西华亭人宣 德时知茂州州僻处边徼与松潘叠溪诸番隣岁被其患自敏涖任内抚民庶外驭羌戎恩威互施始获 安业及遭丧去官诸长官司及番民百八十人乞留报可正统中九载报最军民复请留进成都府同知 视茂州事都司徐甫言敏在职公勤羣番信服命进敏右参议仍视州景泰初秋满九载进右参仍视州 事敏涖任二十余年威信大行军民胥悦以监司秩涖州前此未有也】汪浩【茂州判官英宗时佐贰 中最知名】孙汉【江隂人嘉靖中知茂州时五寨蛮乱守御有方蛮不敢犯】 本朝陈名蟠【福寜人康熙中知汶川县邑当蹂躏之後名蟠绥辑有方民获免於流播有中山邪圃地 隶汶川而徭冒威州年久逋赋名蟠按籍得三百户立请随田徵派乃定】

本朝林承恩【保县诸生父疾笃承恩啮指血缮疏吁天求以身代未几承恩卒父疾果愈】流寓三国 汉廖立【武陵人诸葛亮废立为民徙之汶山郡立躬率妻子耕殖自守及亮卒立垂泣曰吾终为左袵 矣遂终於徙所】明王元正【盩厔人嘉靖时以议礼谪戍茂州卫构别业於城南讲学二十余年一时 多所成就】


後周辛昂【狄道人为通州刺史推诚布信甚得蛮獠懽心】隋李谔【赵郡人高祖时为惠州刺 史甚有惠政民夷悦服】唐李桐客【衡水人贞观初为通州刺史政尚清平民以慈父呼之】李适之 【宋室开元初为通州刺史以强干见称】宋张商英【新津人熙宁初为通川主簿渝州蛮叛说降其 酋】 本朝董守义【汉军镶白旗人康熙二十三年知达州有侄手刃叔母伪以盗杀赴愬守义片言摘发即 伏辜州人咸颂其神以有果决才每为上官徵调谳他邑数年间多所平反】马云从【奉天人康熙三 十四年知达州值岁?民鲜粒食云从筹策告籴四境赖以全活州人祠之】

宋杜仁伟【达州人为马步军都指挥淳化中李顺作乱仁伟罄家赀给官军讨贼斩获甚衆以功 授检校太子宾客行达州司马】王汲【达州人嘉佑中肄业成都三魁蜀士常作木铎赋人因呼为王 木铎举进士为涪州判官岁凶贫民为盗被执者盈狱罪当死汲省释之全活者数百人今彭山豪民侵 田淹讼数十年汲至片言而决历官梓州通判弟昌熙宁进士黔江令元丰中景灵宫成昌作赋献之又 着太平党论及三光集】李傅【达州人元丰进士钦宗居东宫时与耿南仲俱为侍读比即位赐水晶 斧以旌其德後知汉州】杨晨【达州人宣和进士荆南府教授丞相赵鼎荐其才除秘书省正字历迁 兵部郎中高宗遣抚谕西蜀晨至兴利除害称上旨寻改祠部左府时书檄填委晨援笔立成凡大议未 决必取裁焉官至礼部侍郎兄景弟早时号三杨】景林洙【通川人咸平间王均叛州有贼应之林洙 将乡兵拒战於州北为贼所戕首坠而身不仆跨马奔归州城东北隅人讶而呼之曰公无首矣始坠地 邦人即其地立祠祀之】罗戬【通川人以刚直闻於乡游太学进孙吴二书徽宗特命为武学论上幸 学百官先集蔡京於坐谈兵戬心哂之仰视屋角不聆其语触怒夺官】袁沔【通川人未冠游太学靖 康之难上书言当东?成臯西临渑池以鋭士数千出唐邓经武关以迎西师又自襄汝间道直走伊洛 捣其庭则城下之师自解不报已而城?沔归汉中乃画防险对敌五事其後又复条十二事力诋谀佞 佞用事者忌之沔不见用拂衣归】张大中【通川人博极羣书一览不忘宣和间举进士授南浦令有 廉称累官果州通判】明黄元白【达州人嘉靖进士任兵科左给事中力诋权贵几毙廷杖者再?分 守陕西边境肃凊】卫承芳【达州人隆庆进士万历中知温州府公亷善抚字进浙江副使谢病归荐 起历右副都御史巡抚江西严絶馈遗属吏争自饬入为南京户部尚书福王乞芦洲自江都抵大江南 北千余里自遣内官徵课承芳抗争争卒不从寻就改吏部卒官赠太子太保諡清敏】王世琮【天启 举人初任汝宁推官屡败李自成射矢贯耳不为动陞汝南分巡道贼至世琮与督师杨文岳协力固守 城破被执骂贼不絶口贼缚世琮文岳以大礟击之洞胸縻骨而死】 本朝张正化【太平县人流贼杨秉??太平王化偕乡人避居山中分以粮糗全活数十百人率骁勇 保铜城寨顺治六年首以寨归总督李国英授参将衔署为城守康熙元年从征茅麓山贼平正化曰吾 保乡里耳安事功名幸昇平可安吾柁矣遂坚辞职以布衣终】唐敬一【字慎斋达州人顺治甲午举 人历官洮岷副使狱有囚拟□辟者十七人敬一至讯得其寃状俱释之又尝勘醲衆盗案平反甚衆详 甘肃统部】

唐李白【彰明人大历间寓达州有白灵寺诗】宋谢昇【资州人父立为达州推官因家焉】牟 天壹【其先阆州人来居达州事母至孝居母丧庐墓三年与弟同居尺布斗粟无所私】


唐李吉甫【赵郡人忠州刺史初为陆贽所出及贽贬忠州别驾吉甫置怨交欢人重其雅量】刘 晏【南华人兴元载有隙贬忠州刺史为国理财民不加赋而国用饶】房式【河南人琯之族孙忠州 刺史德政懋着韦臯表为云南按察使】李萆【临江令有中官挈妓而行所在肆横殴吏取贿萆径入 舟取妓缚岸上草奏将劾之其人惶惧逊谢士大夫壮之】陆贽【嘉兴人贞元中以论裴延龄奸佞出 为忠州别驾在忠十年避谤不着书地苦瘴疠祗为古今集验方五十篇示乡人云】白居易【下邽人 元和中贬忠州刺史轻徭赋育贤才不废吟咏而庶政毕举】宋赵尚寛【河南人仁宗时知忠州俗畜 蛊杀人尚寛掲方书市中教人服药索为蛊者穷治之於理大变其俗转运使持盐数十万筋课民易白 金期会促尚寛发官帑副其须徐与民为市不扰而集】卞坚【忠州防御使建炎初金人围陕州坚引 兵救之围解後为金人所执坚曰吾来为解围也城苟全吾何憾焉叱金人使速杀之云】马堃【宕昌 人守咸淳府元兵破城堃巷战死】常庆福【云中人淳佑初知咸淳府视民犹子蠲死籍减和籴开贡 院会梁万二州之士试其才贤者贡之于朝有瑞麦嘉禾双犊金鲤之应】韩璩【知忠州平寇保民民 立生祠】明赵登【祥符人永乐时礼科给事中以言事谪忠州判官在职十年公亷有惠爱】周清 【德化人天顺间守忠州政平讼理忠民爱之留任十载始迁】陈秉彛【成化中守忠州时岁荒劝赈 验口给粮民蒙实惠俗祀巴蔓子一烛至费百金秉彛以淫祀耗财严禁絶之】金铠【昆明人弘治中 知垫江县时蓝贼猖獗有保障功】时植【通许人正德中为梁山主簿摄县事鄢蓝之乱力战死之妻 贾氏自缢一女赴火死】胡平表【云南临安人历忠州判官天启元年樊龙陷重庆平表缒城下诣石 砫土官秦良玉乞师号泣不食饮者五日良玉为发兵巡抚朱爕元檄平表监良玉军】

三国吴甘宁【巴郡临江人先依刘表後归吴陈计于孙权谓宜先取黄祖鼓行而西?椘関即可 渐窥巴蜀权深纳之遣宁擒祖尽获其士衆宁屯兵夏口从周瑜破曹操攻曹仁拜西陵太守曹操出濡 须宁为前部督衔枚出斫敌敌惊退为时名将权曰孟德有张辽孤有兴覇足相敌也兴霸宁字也】晋 文立【巴郡临江人游太学传毛诗三礼师事谯周入为太子中庶子上表请诸葛亮蒋琬费褘等一子 孙隶用以慰巴蜀之心诏从】明邹成【垫江人洪武间以太学生拜御史巡按八闽振扬纪纲吏民畏 服】陈瑞【忠州人弘治初拜给事中劾中官郭镛并乞罢内侍官不得参机务终光禄寺卿】赵趣 【梁山人为诸生正德中蓝鄢贼衆攻城同友人黄甲李凤何景萧鋭徐宣杨茂寛赵采誓死拒守城陷 皆死御史林俊嘉其义立祠祀之回时有徐敬之者亦梁山人流贼起衆推为部长陷阵死林俊为文祭 之题其墓曰忠勇义士】来知德【梁山人幼有至行有司举为孝童嘉靖时举于乡归养不出其学以 致知为本以尽伦为要有司疏荐授翰林待诏不赴所着有易注省觉録省事録理学辨疑等书行于 世】秦民屏【忠州人女将良玉弟也万历末授为守备调援潘阳与兄邦屏力战浑河邦屏死焉民屏 後与安邦彦力战于大方而死其姊良玉上其功赠都督同知官其二子及邦屏子翼明历官湖广总兵 时贼多聚郧□翼明屡破之弟拱明屡迁副总兵与云南土酋普明声战死秦氏父子兄弟多死王事】 李资孝【梁山人天启中旌表孝行】高倬【忠州人天启进士崇祯初授御史遇事敢言以巡视草塲 失火罢归逾年?官擢右都御史提督操江帝欲召倬别用未赴而亰师陷福王立于南京用为刑部尚 书 大兵入南京倬投缳死本朝乾隆四十一年 赐諡忠节】 本朝李如星【酆都人有胆畧当流贼猖獗时欲罗致之如星坚不赴贼遣将张启杀之次子嗣湲请代 不许抱父屍同死】林明儶【酆都人该洽经史初献寇陷蜀从阁部王应熊讨贼策多奇中後以病归 屡徵不出隐居着述有胆远堂巴子园桐桐居诸集】黄瑶【忠州人顺治四年知陕西安塞县有能名 六年王永强作乱瑶守城力尽死之 赠按察司佥事】叶宗藩【梁山人乾隆七年以孝子 旌表】


唐士郗美【为黔中经畧观察使溪州贼向子琪以衆八千岨山剽掠士美讨平之】张君平【磁 州?阳人黔州指挥使獠兵入寇君平引兵击破之】宋句涛【新繁人建炎初通判黔州田佑恭兵通 境上涛白守燕劳之佑恭感恩厚下郡得以无犯湖湘贼王辟破秭归桑仲郭守忠攻茶务箭窠砦将犯 夔州夔州素单弱宣司檄佑恭扞御涛率黔兵佐之贼溃去】明聂元济【丰城人知彭水县兴学校劝 农桑以德化人民建祠祀之】

本朝汤学尹【黔江人年十二能赋诗康熙癸卯举人黔江兵燹之後经学失传学尹阐明易理教授生 徒寒暑不倦以勉庵名其居】陈我尧【彭水人家极贫不能忍寒饿竭力营甘脆奉清亲病我尧昼夜 侍疾畧无倦容】李方昇【黔江人亲亡贫不能治丧夫妇质身营葬俛首服役人或劝之去方昇曰吾 以父母故质身岂思负之素有胆气土蛮扰境方昇率衆扞御乡人恃以安堵】


本朝周尚功【丰城人康熙年间任永宁游击贼将胡□柱陷城被执不屈骂贼而死一家二十口俱罹 害】鲁明芝【锺祥人康熙十一年任永家中营守备以不从吴三桂弃官家永宁十九年贼将胡国柱 围城明芝奋勇率士卒登陴守御城陷死之】费雅达【满洲正白旗人陕西汉羌镇总兵官康熙十九 年调守永宁贼将围城同提督王之鼎协力固守孤军乏援城陷与贼战杀贼无算力尽死之】

明张令【蔺州土人初为奢崇明土目崇明叛令斩崇明子寅首以献擢为副总兵官崇祯末调守 夔关流贼拥衆猝至令徒步战於下关城力尽死之】刘佐圣【宣武庠生奢崇明叛佐圣晓以大义贼 刃之】杨兴旺【永城里人崇祯末为献贼将孙可旺所获骂贼死妻徐氏及三子俱被害】李忠臣 【永宁人官松藩参政家居奢崇明之乱募死士密约总兵官杨愈懋令以大兵薄贼已为内应事泄阖 门遇害】胡缜【永宁人预策奢崇明必反上书当事当事不为意後贼起被执严刑锢狱中第纬倾家 救免之乃纠义徒潜结贼将张令等执伪相何海若部勤行阵自当一面数有斩?贼甚畏之既而为火 药焚死】 本朝阎有贵【永宁人康熙十九年吴三桂改永寜城陷被执不屈死】



明寇深【唐县人正统间以佥都御史镇守松潘有威名将士事之如神番人欵服边境宁谧叠溪 无井数里外濬暗窦引水入城又添永镇等堡蜀之门户始固】罗绮【磁州人景泰中以刑部左侍郎 镇守松潘贼首卓劳纠他砦阿儿结等频为宼绮擒斩之番酋王永与土官高茂林董敏讐杀守将不能 制绮捣其巢诛永又败黑虎三姐诸番斩?三百五十在镇七年威名甚镇】何卿【成都卫人正德末 以左参将协守松潘嘉靖初芒部土舍陇政土妇支禄等叛卿讨之斩首二百余级降其衆数百人擢副 总兵仍镇松潘陇氏已絶改芒部为镇雄府设流官平政余党及黑虎五砦乌都鹑鸽诸番就进都督佥 事威茂番十余砦连兵刧军饟且攻茂州及长宁诸堡卿与副使朱纨筑茂州外城以困之旋以计残其 衆战屡捷诸番窘迫争献首恶插血断耳誓不复叛卿乃与刻木为约分处其曹画疆守松潘路复通巡 抚潘监上其功进署都督同知镇守如故久之以疾致仕後白萆番为乱起卿再莅松潘将士咸喜乃会 巡抚张时彻讨擒渠恶数人俘斩九百七十奇克营砦四十七毁碉房四千八百获牛马器械储积各万 计进署都督同知卿素有威望为番人所惮自威茂迄松潘龙安夹道筑墙数百里行旅往来无剽敚患 先後历镇二十四年军民戴之若慈母焉】张伦【河南巩县人本卫前所副千户正德十年亦不刺宼 松潘番人磨让六少等乘乱为之乡导伦夜率熟番攻破贼获磨让六少亦不刺遯去】

本朝张伟奇【字素臣松潘卫人长於韬略康熙十一年拔贡生因母疾不就选尝陈抚绥蛮部之策於 当事多见施行以子元佐贵封荣禄大夫】徐维新【松潘人人雍正九年以千总随大兵驻巴里坤贼 兵夜至力战死之 赠署守备】

明秦良玉【土司马千乘妻千乘卒良玉代领其衆以讨奢崇明功封夫人崇祯时入援京师流贼 入川良玉屡破之及张献忠?全蜀良玉悉召所部约曰有从贼者杀无赦乃分兵守四境贼徧招土司 独无敢至石砫境者】


唐王重华【维州刺史深究韬畧从击匈奴着劳盟府】李德裕【赵郡人太和四年为剑南西川 节度使外扬国威内辑边备悉怛谋等帅城兵并州印甲仗塞途相继空垒来归盖未尝用兵攻而异族 无不感化】杜悰【杜陵人大中初出镇西川收复维州不因兵刃】


无


无


唐常衮【长安人建中初为福建观察使始闽人未知学衮至为设乡校使作文章亲加讲导与为 客主均礼观游燕飨与焉由是俗一变岁贡士与内州等卒於官闽人春秋配享衮於学宫云】吴凑 【濮阳人德宗时为福建观察使政勤清美誉四腾】薛戎【宝鼎人福建观察使柳冕辟佐其府先是 马总佐郑滑府监军宧人诬劾之贬泉州别驾冕欲除总以附幸家即使戎摄刺史按置其罪戎不肯从 还白其状冕怒囚之他馆环兵胁辱之累月戎终不为屈淮南节度使杜佑闻之书责冕会冕亦病死得 解】杨发【冯翊人宣宗时为福建观察使以能政闻】宋马亮【合肥人淳化间为福建纠察刑狱官 覆讯寃狱全活数十人迁太常博士知福州苏易简荐亮才任繁剧召还】牛冕【彭城人端拱初为福 建转运使建议废邵武军归化金坑土人便之】蔡襄【仙游人仁宗时为福建路转运使开五塘溉民 田奏减五代时丁口税之】古半罗拯【祥符人提点福建刑狱泉州兴化军水坏庐舍拯请分征海运 竹木经一年民居皆复其旧迁转运使邵武之光泽不榷酒以课赋民号黄麴钱拯均之他三邑人以为 便】蒋之奇【宜兴人神宗时为福建转运判官时诸道免役推行失平之奇约僦佣费随算钱高下均 取之民以为便】陈桷【平阳人政和七年提点福建刑狱福州调发防秋兵资粮不满望杀帅臣变生 仓猝桷入乱兵中谕以祸福贼气沮桷间道驰奏叛兵既调行乃道追杀首恶二十余人一方以安】莫 将【乐平人福兴中为福建安抚言汀漳泉剑与广东江西接界比年寇盗剽刼土豪备私剑集社户防 扞有劳有司不为上闻推恩破家无所依归势必从贼请委四州守臣募此游手无归勇健之人仍以効 用为名足可备用诏令措置】韩世忠【延安人建安范汝为反以世忠为福建江西荆湖宣抚副使世 忠曰建居闽岭上流贼沿流而下七郡皆血肉矣连日夜并攻五日城破汝为窜身自焚斩其弟岳吉以 殉聼民自相别农给牛谷商贾弛征禁胁从者汰遣独取附贼者诛之民感更生家为立祠】张守【晋 陵人绍兴中帅闽拊揗凋瘵寛百姓杂科民皆便之】郑兴裔【开封人乾道初为福建路兵马钤辖过 阙入见询以守令臧否兴裔条晰以对就命提刑郡县积玩为检验法废兴裔创为格目分界属县吏不 得行其奸因着为令建剑汀郡盐筴屡更漕臣请易纲运为钞法兴裔极言其不可海寇倏去倏来调兵 常无及兴裔请置澳长寇至径率民兵御之】沈枢【湖州人乾道中为福建转运副使奏水旱州郡请 留转运使和籴米以续常平上即为之施行】赵彦橚【浚水人乾道中为福建路运干属邑负赈盐本钱数千万累岁不能偿彦橚白其长蠲之】赵汝愚【余干人孝宗时以集英殿修撰帅福建】陈俊卿 【莆田人乾道中以观文殿学士帅福州兼安抚使政尚寛厚严於治道海道晏清淳佑中再任民习其 政不劳而治】宋之瑞【天台人绍熙中为福建提举福建地狭人稠无以赡养生子多不举之瑞乞免 鬻建汀劔邵设官田收其租助民举子之费诏从之】辛弃疾【历城人绍熙中提点福建刑狱加集英 殿修撰知福州兼福建安抚使每叹曰福州前枕大海为贼之渊上四郡民顽犷易乱帅府空竭缓急奈 何至是务为镇静未期岁积镪五十万牓曰备安库籴米二万石故有备无患】李孟传【上虞人宁宗 提举福建常平闽大饥发廪劝分民无流莩就迁提点刑狱使】蔡幼学【瑞安人寜宗时提举福建常 平既至官日讲荒政时朱熹居建阳幼学每事咨访】赵必愿【汝愚孙淳佑中以文华阁直学士知福 州兼安抚使乐忠信旌贤士奬高年蔼然有恻怛之实尤留意武备区画海防修水战法】徐经孙【建 安人理宗时提点福建刑狱号称平允岁余陞安抚使】徐鹿卿【丰城人理宗时辟福建安抚使干办 公事会汀邵寇作鹿卿赞画备御动中机会避寇者入城多方赈济全活甚衆郡多火灾救护有方】汤 汉【安仁人理宗时提举福建常平劾福州守史嵓之泉州守谢?】洪天鍚【晋江人度宗时为福州 安抚使亭户买盐至破家陨身者天锡首罢之并罢茘枝贡】陈文龙【兴化人益王时漳州叛以文龙 为闽广宣抚使讨之文龙以黄恮前守漳有恩信辟为参谋使入招抚之恮至民皆顿首谢罪】元彻凌 【蒙古人世祖时为福建行省平章政事平汀漳剧盗欧狗号令严肃秋毫无犯 彻凌旧作彻里今 改】王恽【汲县人至正二十六年授福建闽海道提刑按察使黜官吏贪汚不法者凡数十人察系囚 之寃滞者决而遣之戒戍兵无得寓民家而创营屋以居之】程钜夫【建昌人至元三十年为闽海道 肃政亷访使兴学明教吏民畏爱之】乌古逊泽【临横人至大元年为福建亷访使泽宿有德於闽闽 人安之有芝五色产於宪司之澄清堂士民以为泽之所致 乌古逊泽旧作乌古孙泽今重改】呼图 克特穆尔【蒙古人一名刘汉卿延佑三年大臣以浙东倭奴商舶贸易致乱奏遣汉卿宣慰闽浙抚戢 兵民海陆为之静谧呼图克特穆尔旧作虎都鉄木禄今改】达尔玛【高昌人泰定元年为福建廉访 使朝廷遣宦官伯顔催督绣縀横取民财宣政院判官卓琳亦取赂於富僧逹尔玛皆劾之 达尔玛旧 作答里麻卓琳旧作术麟今并改】拜特穆尔【蒙古人至正中为福建行省左右司郎中治福州明兵 至城下拜特穆尔知不可守引妻妾坐楼上慷慨谓曰丈夫死国妇人死夫义也今城且?吾必死於是 若等能死吾乎皆泣曰有死而已无他志也缢而死者六人有十岁女度其不能自死则绐之曰汝稽颡 拜佛庶保我无恙也甫拜即挈米囊压之死乳媪抱其幼子旁立以泣拜特穆尔熟视之叹曰父死国女 死夫妾与女从父者也汝三岁儿於义何所从乎为宗祀计可也乃命媪抱匿旁舍而敛金珠畀之曰即 有缓急可以此赎儿命有顷兵入城即举灯自燃四围窻火大发遂自焚死 拜特穆尔旧作柏帖穆尔 今改】陈友定【元末应募从军为黄土寨巡检屡破羣盗积官福建行省平章时天下大乱羣雄各自 割据友定遂据有全闽岁由海道转粟燕京事元不失臣节後明太祖遣将克其地友定自缢顷之复苏 执至金陵终不屈死】明陶垕仲【鄞人洪武中为福建按察使多滞狱吏夤缘为奸垕仲按诛赃吏数 十人夙弊顿革兴学劝士抚恤军民帝下诏褒异】鲁穆【天台人仁宗时为福建按察使理寃滥推豪 强毁淫祠民间呼为鲁铁面】伍骥【安福人天顺中巡按福建时上杭贼起骥单骑诣贼垒谕以祸福 贼感悟泣下归附者千七百余户贼首李宗政负固不服率兵破平之卒於官单民哀之如父母子希闵 亦官福建佥事两平上杭寇民德之附祠骥祠】何乔新【广昌人成化中为福建副使浙寇千余人盗夀寜银矿所过剽掠乔新募兵击之擒其魁福安寜德银矿久絶有司责课民多破产乔新以为言减三 之二兴化民自洪武初受牛於官至是犹岁课其租为奏免之】姚镆【慈谿人正德时以福建副使提 督学政兴泉故无春秋学建汀则鲜易镆延名儒分教诸县五经之业始备诸生为立祠祀之】胡文静 【山隂人正德中平海寇王宏瑀获其渠魁山寇詹师富啸聚剽掠骚扰闽浙粤东三省文静设计擒获 民赖以安枕巡抚王守仁上其功擢南光禄寺少卿】胡铎【余姚人正德中为福建佥事分巡建寜兴 教化辨寃抑巡按御史列其善政二十条以闻於朝就迁提督副使教士先礼乐特严朱陆之学诸生化 之】吴洪【吴江人为福建按察使武将有以犀珠走间道馈者坚却之建寜延平民饥便宜发粟以赈 汀漳军饷缺急取征商之羡给之军以无譁】谢汝仪【鄞人嘉靖中为福建佥事擒剧贼李良武表名 儒周瑛陈真晟为立祠置田进副使摄按察使事辨出漳州民陈大渊莆田民陈仰亨等寃狱时称其 能】汪道昆【歙县人以闽藩臬进中丞道昆入闽擘画军事首议饷次议兵三议责成四议事任宿将 如俞大猷戚继光辈皆专倚而推谷之辕门士伍待以殊恩咸感激争奋遂破吴平夷龙头寨殱杨一苏 阿普余党倭患以平】项乔【永嘉人嘉靖中为福建佥事尝决五年大狱不徇人可否剧贼莆铁古等 久为乱督兵讨平之】王时槐【安福人嘉靖中官福建佥事上杭流民据险为乱时槐单骑往谕衆感 悟斩其魁出降为置城建吏其地始宁倭?诏安时槐攻复其城贼逼漳浦又连胜之贼遁去粤贼王子 文流刼至境先所抚上杭民德时槐为击走之境内获全】何维栢【南海人嘉靖中巡按福建岁祲赈 饥有方】谭纶【宜黄人嘉靖中以右佥都御史巡抚福建时倭攻?城县猖獗甚纶环栅断路贼不得 出复亲勒兵布阵薄贼垒破之遂复一府二县又考旧制建水砦伍控扼海口荐戚继光为镇兵以镇守 之屡破巨寇境内悉定】屠侨【鄞人嘉靖时为福建布政使入觐不携一物其所部属吏无敢以苞苴 至京省】俞大猷【泉州卫人嘉靖甲辰由武进士授汀漳守备历广东都司佥书改浙东参将进南省 隶副总都督佥事缘事削职寻复用为南贑副总适倭攻兴化大猷与戚继光剿除之复陞都督同知佩 征蛮将军印晋都督佥书改福建总兵未几乞归着有正气堂集剑经行世】戚继光【登州人嘉靖四 十一年倭大犯福建继光时为浙参将奉檄至攻破横屿直捣牛田余贼走兴化继光衔枚亟走夜克十 六营焚斩畧尽旋师还浙寻兴化复?乃命为副总兵与俞大猷刘显合击贼平论功居首代大猷为总 兵倭囤仙游战败趋同安追殱之余衆据漳浦又剿杀数百人又与大猷合击巨寇吴悉平仅以身免继 光令严而信士无敢不用命者与大猷俱为东南名将而果毅过之】金贲亨【临海人嘉靖时为福建 提学副使立道南书院祀程颢杨时罗从彦朱熹又择诸生有志者聚之养正书院相与推明洛闽微旨 教化大行子立敬亦为福建提学副使善教士能继其父】殷从俭【临桂人隆庆中以右佥都御史巡 抚福建先是倭患急藉民为兵即勒兵供饷其後岁增民坐困从俭力裁损悉复故额又革麾下游击及 总兵所隶都指挥遣还客兵省饷数万训士出防督诸将以时出汛海滨晏然】龎尚鹏【南海人万历 四年以右佥都御史巡抚福建奏蠲逋饷银二十三万推行条鞭法於诸部总兵官胡守仁贪肆论罢 之】邹维琏【新昌人崇祯初以右佥都御史巡抚福建讨平海寇刘香海外红夷袭?厦门发兵击走 之振纪纲明赏罚斥贪残劳绩甚着】曾樱【峡江人崇祯初以右参政分守漳南讨平九莲山宼士民 为建祠以忧归服阕起故官分守兴泉二郡剿平海寇刘香进按察使分巡福寜道弛海禁收其租充兵 饷公私交利】施元徵【无锡人崇祯中为福建兴泉道清介砺名节悉心为民抚辑皆有实政仙游巨 寇猖獗亲率兵力战破之擒贼渠曾旺等不妄杀一人】本朝张存仁【奉天府厢蓝旗人顺治初总督福建时闽始归百务草创存仁多方拊循兵民戴之】周 亮工【祥符人顺治初任福建按察使擢本省右布政剿平邵武延平诸剧贼郑成功据厦门率衆来攻 亮工缮军需鸠民兵固守前後两署督学兼摄兵道海道并以才能显】陈锦【奉天正蓝旗人顺治初 为浙闽总督延平向有将军寨延袤诸郡险峭特甚宼为巢穴锦起四郡民兵垒土填坑高与寨齐乘以 登陴克之贼遂平以援漳州围次同安为刺客所害事 闻赠兵部尚书】佟国鼐【奉天正蓝旗人顺 治间巡抚福建招徕百姓禁饬兵马备着劳绩时巡按周世科专用严刑国鼐济以寛仁多所全活闽人 归心焉】佟国器【奉天正蓝旗人顺治八年任福建布政使十年擢本省巡抚闽自明季户口散失吏 胥那移作奸里人大困国器履亩受粮积困乃苏至征剿海宼飞刍挽粟刻期猝办又累疏陈请拨给淮 江浙盐饷协济军食简选将士剿杀贼刘希亮等招抚安挿山宼悉平闽人至今颂其功】宜永贵【奉 天正白旗人顺治中巡抚福建海寇猝薄城下时大军悉赴清漳城中骑士仅数十永贵力瘻力疾登城 率士民固守又募兵分出七门接战每多杀获宼三薄城皆计却之扞御匝月围卒解以年老致仕卒康 熙五年追叙福建功进三等男世袭】范承谟【奉天厢黄旗人康熙十一年总督福建时凋瘵之余百 务废弛兼耿逆已蓄异志奸究扰攘承谟多方经画凡所为弭乱消衅绸缪保固计者备至巡抚刘秉政 为贼心腹绐承谟入胁以同事承谟愤烈诋骂遂被拘繋絶食求死不得三载蓬首垢面百折不囘着蒙 谷自序百苦吟武夷歌以见志贼勒杀之事 闻赠太子少保兵部尚书諡忠贞百姓建祠於道山之麓 幕友嵇永仁王龙光沈天成及其弟范承谱同不屈死子时崇为福建按察使明允哀矜慈而善断士民 并祀之道山】陈启泰【奉天厢红旗人顺治中巡海道驻漳南时山宼徧授伪劄启泰严饬保甲反侧 者无所容耿逆变乱启泰度力下支语妻刘曰事不可为矣惟有一死以报朝廷妻曰君为忠臣妾独不 能为烈妇乎遂自经死妾婢女俱从缢同日死者三十余人乃出公堂召谕诸属吏曰孤城无援难以固 守吾受国厚恩义不与此贼俱生从容俱公服北向拜拜自经死赠工部侍郎諡忠敏】吴万福【奉天 厢红旗人福寜总兵官福宁称严险万福驻镇宼贼屏息威名大振耿精忠叛发兵力拒战败为贼所杀 阖门死之】王进【镇江人原任福州城守副将还居江南总督范承谟招之来闽即遇耿变与张瑞午 等同谋内举事泄为贼缢死】王国泰【盖平人初为福州同知又佐泉州府俱有惠政康熙中迁本省 驿传道会耿逆甫平海氛尚炽军兴旁午办应有方泉州告警倾囊召募壮勇授以衣粮甲仗身先士卒 奋身击贼贼大溃围遂解】王育贤【奉天正黄旗人康熙中任兴泉道海宼围泉州育贤日夜为战守 具与士卒登陴守御不解甲者四十余日徒跣筑垣躬操畚插闻援师将至单骑自临衢巷徧慰父老皆 感泣流涕以劳瘁卒泉人设木主於崇阳楼祀之】郎廷相【奉天厢黄旗人康熙十五年为福建总督 时逆变初定余孽尚炽廷相剿抚互用出奇制胜旬月之间沿海诸郡次第悉平滇逆遣伪将军韩大任 等由江右入宼廷相遣官计谕利害大任感泣输诚闽境帖然】姚启圣【奉天厢红旗人康熙十三年 为福建布政使闽自耿逆肆残民不堪命启圣轻徭赋与民休息每自备衣粮召募壮勇有澄清海外志 十七年擢福建总督遂毅然以平海外为己任移驻漳州开招徕馆泉州人施琅习水战熟悉海上情形 疏请授为大帅与琅决战从平海进兵克澎湖郑克□率衆降由是闽海烽烟永靖百姓安堵寻以病卒 於官士民立祠於洪江浒肖像祀之】梅鋗【宣城人康熙四十年巡抚福建简重镇静政持大体属吏 之廉能者特疏荐举凡先贤遗蹟海邦名胜悉加表扬持躬清介尤为琉球贡使所悦服】汪楫【仪徵 籍休寜人康熙中为福建按察使涖任甫三日即逢热审楫剖析大狱五十余案一如亲见复省释坐诬逮繋者八十余案囹圄几空闽省税粮不敷兵饷楫力请上官题允拨助旋擢本省布政使度支不匮丙 子岁饥发帑采买米石并请运台湾积谷平粜价银归欵国不增费而民食以充後内召以病归】汪薇 【歙县人康熙中任福建学道以崇实学端士习为首务考校公明断絶请托取士为天下冠时谓振兴 文教常衮後一人而已郡人建祠於道山祠之】沈涵【归安人康熙中提督福建学政试士公明虽贵 周亲罔徇请托所抜皆名宿以朱子分年读书之法课士士习为之丕变秩满去闽人创清苕书院祀 之】张伯行【仪封人康熙中为福建巡抚精研吏剖决若神性峭介属吏化事之率以清节着创鳌峯 书院建藏书楼积书数万卷徵八郡佳士读书其中士风为之丕变】满保【满洲正黄旗人康熙中巡 抚福建饬纪陈纲综烦治剧有干济才未几总督浙闽朱一贵之乱满保谓抚臣吕犹龙曰厦门为控制 全省咽?当亲往以安人心为恢复计乃移驻泉州至厦门申严军令命诸将合攻鹿耳门旬日而复府 治南北二路以次讨平又安辑流亡慰抚各庄社民台湾遂定後以疾卒於官】陈璸【海康人康熙中 以四川学政调台湾道镇以廉静悉民帖然官庄岁入悉以归公秋毫不染擢巡抚单骑襆被之任一切 章奏檄移尽出已手起居止一厅事昧爽治事夜分乃罢草具蔬粝以自奉以劳卒官属纩时一绨袍覆 以布衾而已属员入视莫不感泣特赐帑金归葬】赵国麟【泰安人雍正间任福建布政使所属有疑 狱州县不能决者皆来诉立为断决禁戢奸宄士民悦服调河南布政使寻擢福建巡抚民闻其至欢迎 於道国麟崇正学研性理勤政事励人才清节着闻晋礼部尚书文渊阁大学士】高其倬【奉天正黄 旗人雍正间由云南巡抚陞福建总督甫抵浙闽省闻岁祲在道奏请截江浙漕米二十万由海运平粜 赈济复奏请发帑采买广储蓄禁囤积民不病饥性明恕政举大纲不矜苛细遇属员有恩礼其清节尤 着一时七年改两江总督晋户部尚书卒諡文良】德沛【宗室镶蓝旗镇国将军乾隆四年任浙闽总 督湛深经术整饬吏治温厚公明属员兵民咸深悦服】喀尔吉善【满洲正黄旗人乾隆十二年由山 东巡抚擢总督闽浙端重静镇时台湾生番跳梁授机宜平定之建宁漳州匪党事发擒渠魁置之法胁 从者概予末减累晋太】 【子太保乾隆十六年二十二年属赐御制诗并】 【御书耆臣硕德额卒諡并恪祀贤良祠】潘思榘【阳湖人乾隆十三年任福建巡抚为政以筹民食 亟赈恤兴水利缮城垣为先务禁捕奸民魏现啸聚不緃不寃十三年秋漳泉台三郡旱涝思榘多方赈 恤奉旨截江浙漕运十五万石运闽储备民於是不饥濬福州西湖重筑堤一千三百余丈葺湖心开化 寺沿堤徧植桃柳为利最钜暇则督课鳌峯书院着有鳌峰讲义若干卷以劳卒於官諡敏惠】


晋严高【琅琊人太康三年为晋安太守时初置郡城隘不足容衆遂改筑子城又凿渠通舟楫濬 东西二湖以溉田】南北朝宋虞愿【余姚人为晋安太守前政与百姓交关质録其儿妇愿遣人於道 夺取将还在郡立学堂教授海边有越王石尝隐云雾相传太守清廉乃见愿往观清彻无隐蔽】梁江 蒨【考城人天监中为晋安内史莅政精明务在寛惠】范缜【舞隂人武帝时为晋安太守在郡清约 资公禄而已】刘鬷【武帝时为晋安太守以廉洁着名】臧厥【东莞人为晋安太守郡居山海尝结 聚逋逃前二千石讨捕不能止厥下车宣化凶党负襁而出自是居人复业】羊侃【泰山人大通六年 为晋安太守闽越俗好辞前後太守莫能止息侃至讨击斩其渠魁於是郡内肃清莫敢犯者】隋刘宏 【彭城人开皇中拜泉州刺史会高智慧作乱以兵攻州宏守城百余日救兵不至前後出战死亡大半 粮尽与士卒数百人煮犀角腰带又剥树皮食之贼知其饥饿欲降之宏抗节弥厉城陷为贼所害帝闻 而嗟叹赐物二千段】杨景祥【炀帝时为建安太守贼郑文雅等陷城景祥死之】唐李茸【太和三 年闽令筑海堤以御潮时潮水咸卤禾苗多死堤成瀦溪水植稻其地三百户皆为良田】刘逵【咸通 初为连江令常奏复东湖水利民庙祀之】宋鞠仲谋【端拱二年知连江大兴东湖水利邑人与刘逵 并祀】谢泌【歙人景德初徙知福州代还民怀其爱刻石以纪去思】郎简【临安人大中祥符间徙 福清令县有石塘陂岁久湮塞募民浚筑溉废田百余顷邑人为立生祠】章频【蒲城人真宗时知福 州王氏时赋民官田岁输祖税而已至是或谓鬻之可得緍钱二十余万频疏以为不可】王臻【汝隂 人真宗时徙知福州闽俗欲报雠或先食野葛而後趋雠家求闽即死其处以诬雠人臻察裕鬬状状被 诬者往往释去俗为之少变又民间数以火讹相惊悉捕首恶杖之流海上民乃定】蔡襄【仙游人仁 宗时再知福州疏导附城湖浦水利郡士周希孟陈烈陈襄郑穆以行义者襄备礼招贤诲诸生以经学 俗重凶仪亲亡或秘不举至破产饭僧下令禁止之】吴及【静海人年十七以进士起家为侯官尉闽 俗自多毒死以诬雠家官司莫能辨及悉为谳正前後活五十三人提点刑狱移其法於一路】程师孟 【吴人熙寜初知福州筑子城建学舍治行为东南最民立生祠】曾巩【南丰人熙寜末知福州将乐 盗廖思既赦罪出降余衆溃复合居人慴恐巩以计罗致之继自归者三百辈又擒海盗数十人境内盗 息福州无职田岁鬻园蔬收其直常三四十万巩曰太守与民争利可乎罢之後至者亦不复取也】孙 觉【高邮人元丰初知福州闽俗厚於婚丧其费无艺觉裁为中法使资装无得过百千令下嫁娶以百 数葬埋之费亦率减什五】袁正规【陵阳人元佑中知福州尝濬港道以溉民田民称之曰袁公港】 徐夀【哲宗时为闽清县尹盐法初行能守官不挠民以故不多受课吏部郎中张汝贤言於朝加赏 焉】庄柔正【莆田人元符间知福清有才畧尝改筑天宝陂听讼陂旁树下令投牒者人负一石理屈 者以石为罚不数月陂成陂石皆熔铁锢之名曰元符陂为後世利】张守【晋陵人建炎中知福州州 自范汝为之乱公私困敝守在镇四年抚绥凋瘵且请於朝蠲除福州所贷常平缗钱十五万】薛弼 【永嘉人福州盗炽守臣莫将议委漳泉汀建乃易弼至郡奏周虎臣为副将陈敏为巡检责以灭贼凡 四年而盗平】张致远【沙县人朝廷以海寇郑广未平改知海州绍兴六年广降致远选留四百人置 营城外余遣还业复遣广讨他郡诸盗数月悉平】顔师鲁【龙溪人绍兴中知福清县尝决水利清滞 讼辟陂洫绵四十里岁大祲发廪劝分有方而不遏籴价船粟毕凑市籴更平】汪应辰【玉山人孝宗 初知福州未几升敷文阁待制举朱熹自代】赵子潚【孝宗时知福州岁饥告籴旁郡米价顿平民赖 以济】梁克家【晋江人淳熙中以资政殿大学士知福州在政有治绩】陈傅良【瑞安人孝宗时通 判福州丞相梁克家领帅事委成於傅良傅良平一府曲直强御者不得售其私】刘钥【建阳人孝宗 时知闽县治以清简庭无滞讼兴利去害知无不为】傅伯成【孝宗时知连江县东湖溉田二千余顷 堤坏即下流南港为石堤三百丈民蒙其利】赵汝愚【余干人光宗时进敷文阁学士知福州复开城 西湖以溉民田至今利焉】陈居仁【兴化人寜宗时知福州入境有饥民啸聚部分牙兵遮击之首恶 计穷自击死治宗室之横暴申蛊毒之严禁】黄度【新昌人嘉定中知福州始至讼牒日千余度随事 裁决日未中而毕】真德秀【浦城人理宗时知福州罢市令司革闽县吏正苦督赋属县苦贵籴便宜 发常平仓赈之海寇纵横次第擒殄聘耆儒临讲席以教郡之子弟】王迈【仙游人为南外睦宗院教 授真德秀方守福州迈竭忠以禆郡政】游义肃【建阳人嘉熙间知连江县复东湖浚九井创造平籴 仓以利民】洪天锡【晋江人理宗时知古田县行乡饮酒礼邑剧牒诉猥多天锡剖决无留难有倚王 邸势杀人者诛之不少贷】杜杲【邵武人福建提刑司狱陈彭夀檄摄闽尉民有甲之子死诬乙杀之 验髪中得沙而甲舍旁有池沙类髪中者鞫问子果溺死】陈宜中【永嘉人景定中知福州在官得民 心】元董桢【至顺中尹闽清为政恩威兼至为政六年流亡多归之】刘濬【河南人由廉访司书吏 调连江县巡检江西贼王善攻破福州衆皆溃去濬独与其子健帅兵突其阵屡捷斩前锋五人贼兵大 至鏖战三时顷濬中箭坠马健下马掖之俱被获濬忿戟手大骂贼缚濬阶下先斫一指骂益厉再斫一 指亦如之指且尽斫两腕次及两足濬不少变骂声犹不絶口贼割其喉舌而死嗣建归结壮士百余人 入贼营斩杀父者并擒王善等事上立祠祀之】吕复【侨寓福州以行省命摄长乐县尹福州既下复 曰吾世食君禄今虽摄官若不以死报国无以见先人於地下引绳自经死】明郑复初【开封人洪武 四年知罗源县大兵剿山寇复初遂虑掳者遭戮亲诣军中辨释无辜後定复抚其民招使复业】赵允 【潮阳人洪武中长乐丞县十一都海塘堤圮害稼允为修筑民皆赖之】齐普【天台人宣德间知长 乐县事亲以孝闻躬修率下不严而治】黄瑜【香山人景泰中知长乐县改建学校进诸生讨论有兄 弟相讼者开导之皆涕泣相让而退以直道忤上官浩然求去民立祠祀焉】唐珣【华亭人成化间知 福州增置书院创迎春亭於东臯以省耕敛江洲可田者令民垦之筑塘於五虎山下以扞海潮均会城 监司徭役於七郡置义仓设丛冢凡便民之事无不力为之】潘府【上虞人孝宗时知长乐县县多浮 屠宫府取为书院聚书讲学教民遵行朱子家礼明周行郊野劳问疾苦田夫野老咸得献其诚境内大治】欧阳铎【泰和人正德末知福州府数裁镇守中贵横需中贵尚春怒至攘臂肆詈铎不为动会议 里役以诸贵家多产请得与民分役民困为苏嘉靖三年以卓异闻】唐相【灌阳人正德中连江典史 明於折狱尝筑湖甲有功邑人歌之以比刘鞠】汪文盛【崇阳人嘉靖三年知福州值岁大祲疏乞蠲 租发廪复四乡社仓仿朱熹备荒法行之为郡兴水利开上王旧港塞新河灌田四千余顷】闵溶【福 州左卫指挥使嘉靖末倭寇闽溶率兵御之前後斩首千级後与贼战舟山力不敌死】叶经【上虞人 嘉靖间福州推官励节操金容止遇事屹然後入为台谏尤尚名节为霄小所惮】汪泗论【休寜人万 历中以进士知福清兴除利弊定仓粮折色之例岁省编户金钱以万计尤加意振兴文教士皆悦服】 周顺昌【吴县人万历末福州推官税监高宷横甚独不为礼又捕置其下之作奸耇民赖以苏崇祯初 赠太常寺卿諡忠介】夏允彛【华亭人崇祯中知长乐县视民若子善决疑狱居五年邑大治】胡上 琛【世为福州右卫指挥崇祯中袭职明亡谓家人曰吾世臣也不可苟活妾刘氏愿同死遂共饮药而 死】 本朝翁曰宾【署永福篆顺治丙戌山寇陷城不屈城】周景福【苏州人知永福县顺治丁亥贼陷城 不屈絶食死】杨继生【闽州人顺治间知连江县丙申寇陷县继生缢死城楼妻同日殉节】李岱生 【高密人康熙初知长乐县洁己爱民时迁界议起濒海人户应调迁者有粮无地有粮无地多逃散申 请豁浮赋广招徕民盛其德】王之仪【广寜人康熙中知福州耿逆之乱纵起仓卒人人震慴之仪独 奋呼曰贼敢反耶语未絶刀戟交下立毙长子琅妻张氏亦皆自杀】廖有功【福州千总耿逆变乱总 督范承谟被执有功大呼奋救手刃十余人跃马至通衢逆兵追击遂遇害】刘嘉猷【金谿人康熙中 知侯官县忠信慈惠有古循良风及闽变被杀】吴廷华【仁和人康熙中由中书舍人出任福州海防 同知所至以经学饰吏治值台湾诸罗奸民掲竿事起仓猝令弁束手廷华按形势纠兵民分督殱其魁 民以安集所着有三礼疑义闽人士奉为圭臬】

唐侯固【字子重闽县人太和九年及第官至鄜坊灵武易定节度使同平章事固操履仁厚言动 皆有规准乡人爱而敬之】郑諴【字申虞闽县人会昌进士累官国子司业郢安邓三州刺史諴与同 邑林滋詹雄并有名时号闽中三絶】林慎思【字?中长乐人咸通进士自校书郎至水部郎中僖宗 时与宦官燕嬉慎思累疏切谏不纳出为万年令黄巢入长安迫以伪秩慎思不屈骂贼死】张谨【字 信矣闽县人累官福建招讨使黄巢乱寇闽中谨与战於铁山多所斩获贼以奇兵絶饷道士卒乏食被 困谨与偏将邓荣等十八人驰突贼阵自旦至晡十八人俱死谨握刀箕踞瞠目大骂为贼所害】黄碣 【闽县人初为闽小将喜学问董昌为威胜军节度使表碣自副昌反碣谏曰大王不尽忠王朝妄自尊 大诛灭无种矣昌大怒斩碣灭其家昌败诏赠司徒】五代黄岳【福州人博通经典尤邃易象历数之 学唐末由乡贡入太学王审知称王必欲仕之岳度力不能拒自投於渊邦人为立祠祀其地】宋黄夷 简【字明学福州人少孤好学有学江东随钱俶来朝掌名表人称得体祥符中特授检校秘书监】谢 德权【字士衡福州人父文节南唐时以骁勇闻拒宋师战殁咸平中德权提点京城仓草场有凶人刘 奕僧澄雅讼执政真宗命德权与泌等鞫之按验无状泌谓追摄此大臣狱状乃具德权曰若使大臣无 罪受辱则人君何以使臣臣下何以事君事乃解命城新乐县又命浚北平砦濠葺 蒲隂城提辖三司 衙司德权为设条制均其差役】刘若虚【字叔扬闽县人咸平进士以大理评士历屯田员外郎知邵 武军卒若虚事亲孝亲有疾不食酒肉居亲侧虽大暑必严衣冠丁谓为相闻若虚名欲屈见之终辞不 往】林槩【字端文福清人父高太常博士有治行?幼警悟景佑元年进士为校书郎程琳禁蜀人不 得自为渠堰槩奏罢之又言蜀饥愿罢川峡漕发常平粟贷民租除商旅之禁官至太常博士着史论辨 国语】陈襄【字述古侯官人庆历进士少与陈烈周希孟郑穆为友相与倡道海滨襄为侍御史论青 苗法不便望贬斥王安石吕惠卿以谢天下又乞罢韩绦政府韩维不当为中丞刘述范纯仁无罪宜复 官皆不听寻直学士院在经筵时神宗尝访人才之可用者襄以司马光韩维吕公着苏仲范纯仁苏轼 至郑侠三十三人对】陈烈【字季慈侯官人笃於孝友学行端饬里中人敬之冠婚丧祭请而後行仁 宗屡诏不起公卿交章荐其友】刘彛【字执中福州人幼从胡瑗学瑗称其善治水神宗时为都水丞 久雨汴涨彛请啓杨桥斗门水遂退着七经中义百七十卷明善集三十卷居阳集三十卷】王回【字 深父侯官人敦行孝友不求名誉在廷多荐者与常秩友善熙宁中秩上其文集补其子汾为郊社斋郎 回弟向字子直作公默先生传】郑穆【字闳中侯官人皇佑进士性好学容止必以礼与陈襄陈烈周 希孟友号四先生元佑初拜国子祭酒请老空学出祖汴东门外都人聚观】林旦【字次中槩之子嘉 佑进士熙寜中为监察御史里行以论李定事罢元佑初拜侍御史论吕惠卿邓绾及崔台符贾种民之 罪皆逐之子肤坐元符上书陷党籍】许将【字冲元闽县人嘉佑八年举进士第一绍圣初为吏部尚 书章惇蔡卞奏发司马光墓将曰发人之墓非盛德事乃止累拜门下侍郎】张觷【字柔直侯官人蔡 京当国求训子弟者或以觷荐觷谓诸生曰汝曹学走乎诸生骇问觷曰天下被而翁破坏贼来先至其 家惟善走庶可逃死耳京见觷问计觷以罗天下忠义之士分布内外为第一义以杨时荐觷後累官秘 阁修撰庙食邵武】陈阳【字晋之闽清人微宗初进迓衡集以劝导绍述赵挺之言阳所着乐书贯串 明备乞援其兄祥道进礼书故事给札既上迁太常丞为讲议司参祥礼乐官祥道字用之官秘书省正 字着礼书百五十卷】刘诜【字应伯福清人熙寜进士崇寜初上历代雅乐因革及宋制作之音言宋 火德音上徵臣按古制旋十二宫以七声德正徵一调徽宗是其言历官太常少卿纂续因革礼诜居母 丧尽礼有双芝生墓侧人以为孝感】郑侠【字介夫福清人治平进士数以书言今之为民害者如王 安石久之监安石上门流民携塞道身无完衣被锁械负瓦揭木卖以偿赋侠知安石不可谏悉绘所见 为图奏疏诣合门不纳乃假称密急发马递上之银台司安石去吕惠卿执政侠又上言论之惠卿议置 之死帝曰侠所言非为身也岂宜深罪徙英州哲宗立始得归徽宗时还故官又为蔡京所夺】辛炳 【字如晦侯官人元符进士权侍御史蔡京改转盘仓为直达纲炳极疏其弊高宗朝劾罢李颐浩又论 张浚败事误国进中丞言和议不可恃宜讲求守御攻战之策】黄龟年【字德劭永福人崇寜进士累 官侍御史劾秦桧专主和议植党专权并劾桧党王?等皆罢之又请以桧恶暴於天下】朱廷杰【字 世英永福人崇寜进人建炎中为比海令寻摄倅时金兵来犯官属悉遁廷杰独坚守城隅有水取野葛 投之多中毒死俄金兵破城廷杰与知州韩浩力战死】朱倬【字汉章闽县人宣和进士高宗以刘豫 为忧倬因赐对策其必败屡忤秦桧复迁中丞奏疏数十进参知政事史浩虞允文陈俊卿等皆倬所 荐】黄祖舜【字继道福清人宣和进士绍兴中权刑部侍郎进论语讲义兼给事中杨愿家乞遗表恩 祖舜言愿隂济秦桧寝其命秦熺卒赠太传祖舜奏追击夺之】林之奇【字少颖侯官人从吕本中学 绍兴中登第为校书郎朝廷欲令学者参用王安石三经义之奇言王氏三经率为新法地正所谓邪说詖行淫辞之不可训者金兵欲南下之奇作书抵当路以为金非果欲战所以坚吾和欲与之和宜无惮 於战则其权在我东莱吕祖谦尝受学焉有书春秋周礼说论孟杨子讲义道山纪闻行世】黄洽【字 德润侯官人孝宗时为御史所论列未尝攟摭细故拜参知政事上因商榷除目洽罄竭无所避洽尝言 居家不欺亲仕不欺君仰不欺天俯不欺人幽不欺鬼神何用求福报有文集奏议八十五卷】郑湜 【字溥之闽县人乾道进士庆元中仕起居郎权直学士院赵汝愚罢相湜草制有持危定倾任忠竭节 语韩侂胄以其无贬词恶之出知福州後为刑部侍郎入伪学党】徐范【字彛父侯官人少孤授徒养 母寜宗间与兄同举於乡丞相赵汝愚去相祭酒李祥博士杨简论救之俱被斥逐与同舍生叩阍上书 书奏送五百里编管范谪临海迁国子监主簿入对言愿惩既往之失废无用之文一意养民以培国 本】杨宏中【字充甫侯官人弱冠补国子生赵汝愚窜永州宏中与诸生林仲麟徐范张衘蒋傅周端 朝五人上书不报则缴副封於台谏侍从韩侂胄将窜之岭南余端礼丐免远徙上许之乃送太平府编 管天下号为六君子宏中以余嵘等荐迁太学正正夏旱上封事指切无隐时论益壮之又有华岳字子 西为武学生韩侂胄当国将有事北征岳上书论之侂胄诛为殿前司官属谋去丞相史弥远下临安狱 寜宗欲生之弥远曰是欲杀臣者竟杖死东市】陈贵谊【字正甫福清人庆元进士累官太学博士时 议更楮币贵谊援熙寜新法为谏理宗时迁中书舍人内侍滥受恩赏辄封还诏书拜参知政事出师汴 洛贵谊己疾病犹上疏力争】许应龙【字恭甫闽县人嘉定间为太学博士李全时青辈归附应龙入 对有?蜂是惩养虎贻患之说後如其言累官迁书枢密应龙不激不随治潮之正最为可纪】陈韡 【字子华侯官人父孔硕为朱熹吕祖谦门人韡与弟韔从叶适学为制司干办公事刘琸用韡策遂有 堂门之捷绍兴初盗起闽中以韡为招捕使汀境皆平再平衢寇又破赣寇陈三枪斩之累拜参知政 事】张磻【字渭老罗源人嘉定进士淳佑四年史嵩之有夺情起复之命磻因太学发策言之会台臣 共论其事遂寝後嵩之终禫谋复入磻时为大司成率同列言之甚切复格不行由此名动天下】郑性 之【字信之初名自诚侯官人嘉定元年进士第一端平初为吏部侍郎请开言路以通壅蔽性之立朝 无所依附累拜参知政事】唐璘【字伯玉古田人嘉定进士为御史再疏论郑清之妄庸误国及请号 召土豪经理荆襄急择帅臣安集淮西居母丧哀毁不食久之遂卒璘立台仅百日世谓唐介再见】黄 干【字直卿闽县人父瑀高宗时为监察御史以笃行直道着闻干受业朱熹熹曰直卿志坚思苦与之 处甚有益遂以其子妻干丁母忧学者从之讲学於墓庐甚衆熹卒持心丧三年理宗召赴行在所奏事 除大理丞不拜为御史李楠所劾遂归里弟子日甚编理着书日不暇给朝夕往来质疑请益如熹时特 授承议郎致仕有经解文集行世】黄师雍【字子敬福州人宝庆进士少从黄干学耻出史弥远门不 往见之为监察御史首疏削金渊秩史嵩之终丧正言李昂英殿中侍郎史璋琰共疏乞窜斥之师雍亦 上疏论列又乞籍嵩之家隶张叔仪皆从之迁礼部侍郎】潘牥【字庭坚闽县人端平二年策进士牥 对陛下承休上帝皈德匹夫何异为人子孙身荷父母劬劳之赐乃指豪奴悍婢为恩私之地日食应诏 上封事曰熙寜初元日食诏郡县掩格故王一杯残土其为暴骸亦大矣请以王礼改葬】常挺【字方 叔连江人嘉熙进士为御史言边阃三事辟实才奏实功招实兵朝廷二事选良吏擢正人进拜参政】 赵汝腾【字茂实宗室子居福州理宗时授秘书郎轮对言节用先自乘舆宫掖始召为礼部尚书言前 後奸谀之臣何益於陛下而深损於圣德兴利之臣何益於陛下而深戕於国脉则陛下私惠羣小之心 可以息矣】林琦【闽县人德佑二年元兵迫临安琦於赭山结集忠义数千人扞御海道以功补宣教郎文天祥开府南劒琦佐其幕及潮州移屯琦俱被执至建康以忧愤死】林空斋【失其名永福人解 官居家益王立张世杰围泉州乃率乡人即其家开忠义局起义兵复永福县时王积翁以福安送欵世 杰实蜜约北兵至屠永福空斋盛服坐堂上啮指血书壁云生为忠义臣死为忠义鬼俄见执不屈死】 元林兴祖【字宗超罗源人至治间进士知铅山州诛州豪吴友文州中称治擢道州路总管峒猺叛闻 兴祖至惮其威名不敢犯】明林鸿【字子羽福清人洪武时以人才荐至京师太祖临轩试龙池孤雁 二首称旨名动长安历官膳部员外郎与闽县周元郑定侯官王元王褒唐泰长乐高棅王恭陈亮永福 王偁号闽中十才子】连楹【古田人建文中官御史京师陷叩马欲犯成祖被杀尸正立不朴】林英 【字章叔古田人洪武末以贡为监察御史建文四年燕兵入抗节不屈被诛福王时追諡毅节】叶福 【字叔畴闽县人建文中进士为刑科给事中燕兵至福守金川门及城陷死之】高棅【字彦恢长乐 人博学善属文永乐中历官典籍所辑唐诗品彚唐诗正声行於世】黄泽【字敷仲闽县人永乐进士 官河南左参政招谕南阳饥民无失所者宣德初上疏陈十事皆关政体】马铎【字彦声长乐人永乐 进士博通经史仁宗尝谓杨士奇曰马铎可谓质实无二每翰林学士国子祭酒缺尝命铎摄之】王善 【字师舜侯官人永乐进士为刑部主事决狱平恕有诬其受赇者成祖因善入朝留之遣使检其邸惟 赐钞半锭叹曰廉吏也擢郎中宣德时为云南参政以廉惠闻】萨琦【字廷珪先西域人後着籍闽县 宣德中举进士选庶吉士预修仁宗实録历官礼部侍郎有文学为人狷介持正不苟合】陈炜【字文 耀闽县人天顺中官御史廷劾锦衣帅门达窃弄威福上冥於法中外称快历官山西浙江布政使】姚 诜【字孟声侯官人永乐进士正统初用大臣荐任都给事中己已北狩诜扈驾死】赵荣【字孟仁闽 县人为中书舍人英宗北狩额森兵屯德胜门朝议遣使荣独请行景泰元年复与都御史杨善往迎英 宗天顺中进尚书额森旧作也先改正】林锦【字彦章连江人景泰中广寇充斥巡抚叶盛檄锦署灵 山县事贼不敢逼成化初试廉州知府进副使皆有政绩锦前後虽在兵间而以修学校劝农桑为务所 在祭祀之】黄镐【字叔高侯官人正统进士以御史按贵州时羣苗叛国镐於平越镐固守九月城卒 全成化时为南京户部尚书卒赠太子少保諡襄敏】高瑶【字廷坚闽县人由乡举为荆门州学训导 成化三年陈十事其一言郕王宜追加庙号尽亲亲之恩帝盛其言久之竟复帝号後知番禺有异政】 谢士元【字仲仁长乐人景泰进士历建昌知府治行称最宏治初累官右副都御史巡抚四川士元性 孝友家居行义甚备治官治如其家遇事不顾利害为达其志】林瀚【字亨大闽县人父元美永乐进 士历抚州知州有惠政瀚举成化初进士入翰林屡迁礼部右侍郎掌国子监事教士严而有恩力拒请 谒以次营立署舍师儒获僦居再迁南京吏部尚书以灾异率羣僚陈十二事正德初复陈养正心崇正 道务正学亲正人四事已又率羣僚条列时政十二就改兵部数裁抑内臣刘瑾衔之谪参政瑾诛复官 卒赠太子太保諡文安子廷?廷机廷?子炫廷机子燫烃皆举进士廷?工部尚书赠少保諡康懿廷机 入翰林历南京国子祭酒终南京吏部尚书孝友婣睦为士类所宗赠太子太保諡文僖炫仕至通政参 议燫亦入翰林历国子祭酒南京礼部尚书文学行谊不愧祖父赠太子太保諡文恪明世三世皆为酒 祭并諡文林氏一家而已烃亦至南京工部尚书恬淡负素不坠家声】林世勤【燫子性笃孝父卒枕 块三年哀毁骨立侍母黄氏不离侧有灵芝三见枯篁复青禾两岐瓜双蒂之异御史上其事被旌】林 泮【字用养闽县人成化进士历广州知有平蛮功正德时屡迁南京户部尚书刘瑾恶其不附己未出 都遂令致仕泮居官廉归无第宅常寓止僧寺及卒不能殓有司为庀丧具天啓初追諡恭靖】许天锡【字启衷闽县人宏治进士历吏科给事中大同失事奉诏往核上巡抚洪汉等败衂掩覆状又因天变 疏请京官五品以下六年考察堂上官悉令自考遂着为令正德时因清核内库得刘瑾侵匿数十事将 奏闻瑾怒夜中遣人缢杀之】林公黻【字质夫长乐人正德进士官大理评士时帝下诏南巡诸臣谏 者皆罚跪阙前祸且不测公黻偕同官恳谏请寛诸臣罪帝怒加甚诏下狱被杖死公黻夜草疏时闻暗 中泣叹声奋笔不顾世宗立赠太常丞福王时追諡忠恪】郑善夫【字继之闽县人弘治进士武宗南 巡偕同列切谏被杖嘉靖中用荐起刑部郎中为人矜名敦行婚嫁七弟妹赀财悉推与之葬母党二十 余人所交尽天下名士虚怀下善人皆爱而亲之】刘世扬【字实夫闽县人正德进士由庶吉士除给 事中世宗初议加兴献帝皇号世杨疏谏又列上先朝直臣舒芬等二十人请加恩数以旌忠直由是诸 臣各进秩一等既偕同官劾张璁桂萼党王琼彭泽等又陈修官八事语皆切时弊为璁等所构谪江西 布政司照磨历官河南提学佥事所至皆有声】陈见【福清人嘉靖中举於乡倭寇来犯率衆御之与 训导邬中涵同被执骂贼不止死】郑世威【字中孚长乐人嘉定进士历江西佥事副使数以事忤夏 言严嵩迁四川参政时严嵩方柄政遂致仕嵩败以荐起累擢左副都御史常言王守仁不宜从事再迁 刑部侍郎诏采珠宝疏谏不听谢病归世威笃志正学持身严苦家居环堵萧然躬课耕桑卒赠刑部尚 书字恭介】陈第【字季立连江人初为诸生都督俞大猷闻其名召致幕下授以古今兵法南北战守 方畧尚书谭论见而奇之用为京营禆将历蓟镇游击将军居镇十年边备甚饬万历十一年戚继光罢 镇边事渐坏遂弃官归所着有毛诗古音考伏义先天图赞尚书疏衍麟经直指屈宋音义松轩讲义防 海事宜蓟门兵事东番记五岳游草诸书】林大有【永福人嘉靖间倭陷城大有时为诸生与知县周 焕血战死祖母及叔父俱同日以殉】张经【字廷彛侯官人正德进士嘉靖初为给事中劾尚书金献 民等又极言官校之害请罢勿遣总督两广讨平断藤峡贼侯公丁等与尚书毛伯温定计抚定安南积 功进兵部尚书倭寇起命经总督诸军便宜行事选将练兵为捣巢计会赵文华以祭海至与浙江巡按 御史胡宗宪比趣速战经固俟永靖保顺兵至文华怒疏劾经比被逮而经方大战於王江泾斩首一百 八百级有奇卒不赦论斩隆庆初复官諡襄敏】翁正春【字兆震侯官人万历中进士第一累官礼部 左侍郎署部事作八箴以献王贵妃薨以费多久不葬正春言贵妃诞育元良奈何以天下俭青宫辍讲 久屡疏恳请并及福王之国瑞王婚礼语并切挚仕至礼部尚书】邓原岳【字汝高闽县人万历进士 为云南提学佥事税璫恣横其爪牙笞辱诸生原岳捕治之荷校於市素工诗所着有西楼集】谢肇淛 【字在杭长乐人万历进士为工部郎中视河张秋作北河纪畧详载河流源委及历代治河利病出为 云南参政极言矿税害民帝亦容之学诗於王穉登有小堂草集】林材【字谨任闽县人万历进士官 工科给事中伉直敢言以忤时谪典史天啓中历南京通政使】叶向高【字进卿福清人万历进士选 庶吉士累官吏部尚书建极殿大学士时天子倦勤庶政不理朝署空虚羣党角立向高深忧之在位务 以调济羣情辑和异同为事数言时政得失帝不能纳遂引病归光宗立召还天啓改元魏忠贤擅政欲 兴大狱惮向高未敢逞一时善类赖以保全已知时事不可为力求去位忠贤遂无所顾忌大肆罗织善 类为之一空年六十九卒於家崇祯初赠太师諡文忠】董应举【字崇相闽县人万历进士天啓中累 官太常少卿会广寜告急疏陈急务数事又请营田近京乃擢太仆卿经理天津屯务应举安挿辽东流 民万数千人大兴开垦获谷充饷进工部侍郎兼户部总理盐钱事朝廷嫉其权重为魏党劾归应举好 学善古文官居慷慨任事在乡里好兴利扞患人多颂之】曹学佺【字能始侯官人万历进士天啓二年官广西参议刘廷元以附魏忠贤得志劾学佺私撰野史遂削籍崇祯初起副使辞不就明亡入山投 环生平诗文甚雄富总名石仓集本朝乾隆四十一年赐諡忠节】刘沂春【字泗哲长乐人崇祯进士 官刑部主事周延儒】 【系狱沂春谳之不阿上意屡旨镌责遂落职归】黄儒【字三未永福人崇祯末知荣经县张献忠余 党陷城令儒屈膝儒不从骂不絶口死之妾杜氏李氏皆自焚死 本朝乾隆四十一年间赐諡节愍】 郑逢兰【字楚泽闽县人崇祯末官兵部员外郎闯贼破京城逢兰分守西直门被执不屈啮舌喷血骂 贼死墙死本朝乾隆四十一年 赐諡节愍】 本朝陈子达【字仲兼闽县人顺治进士官检讨敭历楚蜀秦所至皆有实绩後臬秦愈清慎自砥人谓 有关西四知风以裁缺归闽虽久宦田庐无所置侨寓柘浦萧然若儒素云】陈丹赤【字献之侯官人 顺治举人初为四川推官迁兵部郎中擢分巡温处道值耿逆变作总兵祖宏勲将叛拥兵郡城大观亭 邀丹赤议事丹赤至城守杨春芳厉声曰兵饷俱无何以守战丹赤曰提标前锋已集计有五千何谓无 兵粮甫给至六月何谓无饷封疆之臣守死封疆不知其他也宏勲目左右执斧者斫其臂丹赤骂声不 絶即挟出兵刃交下死事闻 赠通政使】施大晁【字观宏福清人康熙进士耿逆变乱罗致绅士大 晁抗节不受逆职伪县令李传甲侦知匿所逼以伪檄大晁忠愤激烈嚼舌吐骂逆党羣殴之呕血死】 郑江【字若谷侯官人慷慨有至性母叶病将革江刲股羮进母霍然愈後父母殁遇讳日或展墓哀痛 若初丧时戊子大饥数斛谷可易顷田江语其妻陈曰人为子孙田宅计吾为兄弟目前计竟不以谷易 田其孝友类如此次子开极少年登第由翰林历官谕德孝友敦睦一如其父致仕四十余年当时罕见 其面硕德耆年为一时重望】陈廉弼【字子卿连江人母病脚且瞽卧床二十年廉弼承奉无懈丁亥 土寇谋陷县城隂使人夜开门廉弼率衆力扼之邑赖无恙】黄成富【连江人力於耕作同居六世家 有六十余口凡工作诸艺皆令其子弟自习之各执其事诸妇遇儿饥则乳之不问为谁儿遇衣垢则浣 之不问为谁衣客至供具衣食家长主之家中不闻一言】何履鉌【福清人泰寜诸生事父至孝顺治 丁酉海寇至履鉌父率乡勇御之被困履鉌冒死突救父已撄刃履鉌抱屍踊哭不去遂遇害】林文英 【字碧山侯官人康熙进士性至孝丁内外艰苫块三年举动一禀家礼生平崇正学历官所至修建苏 轼邱濬杨继盛海瑞祠宇为琼州守卒於琼祀名宦】余正健【字乾行古田人康熙进士由编修累迁 国子监祭酒督学江南条教不烦苞苴请谒无一及者疏请范仲淹从祀庙廷廉其学守召为顺天府尹 剔奸弊省囹圄勤於奉职数月进秩副都御史再奉督学滇南疾作予告归】

南北朝陈虞寄【余姚人张彪往临川寄与俱行彪将郑玮刼寄奔晋安时陈宝应据闽中得寄甚 喜寄每陈逆顺之理以讽谏宝应不从乃居东山伪称脚疾不起】宋张浚【绵竹人辛炳为御史中丞 率同列劾浚提举洞霄宫居福州】李弥远【字似之吴县人绍兴中隐连江西山】元图多卜鼎【回 回人累官广东廉访司佥事寓居福州城陷以石系其腰投井死其兄曰穆噜鼎者官建康曰赫噜鼎者 官信州先是亦皆死国难云 图多卜鼎旧作获独步丁穆噜鼎旧作穆鲁丁赫噜鼎旧作海鲁丁今改 正】王翰【灵武人累官福州路治中元亡屏居永福山中洪武初有荐之者翰曰汝可更适人哉遂自 引去】


五代贾郁【闽王审知时主簿秩满为仙游令正身奉法吏有以新果馈者郁曰若敢以此?我耶 既代复再任吏盗库钱遂抵法】宋段鹏【京兆人初知兴化县後迁郡治於莆擢知军事经理创制皆 所综理後世称之】薛奎【绦州人知莆田县请蠲南闽时税咸鱼莆草钱擢参政】李及【范阳人淳 化中以大理寺丞知兴化军清介简严喜荐引下吏而乐道人之善】凌景阳【寜德人天圣中为仙游 尉时蔡襄与弟高方髻稚景阳见而异之擕至官舍授以经後襄高俱擢第】曹修古【建安人仁宗时 知兴化军卒家贫不能归葬宾佐?钱五十万季女泣白其母曰奈何以是累吾先人也卒拒不纳】刘 谔【蔡州人嘉佑中知兴化军创太平陂溉田万余顷】罗拯【祥符人知兴化军水坏庐舍拯请勿征 海运竹木经一年民居皆复其旧】刘子翬【崇安人建炎中通判兴化军寇杨勍犯闽境子翬与郡将 张当世画计备御贼不敢犯】郑昭叔【宁德人绍兴中知仙游县时朝廷行经界法昭叔闭阁覃思旬 日集同官更令折辩始定差役以户部事目给示所部散遣打量不两月已有次第朱子守漳日尝傋録 其说以示属部】张允蹈【毗陵人乾道中知兴化军先是延建山寇起转运使暂移本军苗米二万余 石以佐军兴已遂沿为成例名犹剩米民不胜病允蹈奏蠲其半民便之】锺离松【淮东人乾道三年 以朝请郎知兴化军事前守张允蹈奏蠲军米之丰松至请於朝尽蠲之】廖德明【南剑人孝宗时知 莆田民有奉淫祠者罪之沈像於江有显者欲取邑地广其居守会僚属谕之德明曰太守天子守土臣 未闻以土地与人者守惭服】陈仲微【高安人寜宗时调莆田尉台阃委以县事时岁凶部卒并饥民 作乱仲微立召首乱者戮之籍闭粜抑强籴一境以肃寓公有诵仲微於当路而密授以荐牍者仲微受 而藏之踰年其家负县租竟逮其奴寓公有怨言仲微还其牍其人惭谢终其任不敢挠以私】王居安 【黄岩人寜宗时知兴化军条奏便民事乞行经界且言蕃舶多得香犀象翠崇侈俗泄铜镪有损无益 宜遏絶禁止通贾以损米价诛剧盗以去民害】曾用虎【晋江人绍定中知兴化军始筑军城又修太 平陂悉易以石人更其名曰曾公陂】杨栋【青城人理宗时知兴化军孔子之裔有居涵头镇者栋为 建庙辟田训其子弟】张日中【南城人景炎中通判兴化军起兵应文天祥兵败死之】陈彭寿【天 台人嘉定中知莆田廉介明劲锄击强暴安抚善良不遗余力郡人祀之】张友【毘陵人嘉熙二年以 直秘阁知军事尝谓莆田褊小而名人韵士居多出金钱二十万以瞻学费割田租三百斛以佐学廪又 以撙节钱二千缗修十三斋诸生肖像祀之】元乌克逊泽【临潢人至元十五年改兴化军为路授泽 行总管府事郡新残於兵白骨在野首下令掩埋之又衣食其流离之民有弃子於道者置慈幼曹籍而 抚育之郡中恶年少喜为不义以资求窜名卒伍冀後得计功版授官吏恐激变不敢诘泽悉追毁所授 诛其尤无良者贪暴始戢泽又兴学校召长老及诸生讲肄经义行乡饮酒礼旁郡闻而慕之兴化故号 多士士咸知向慕以泽与常衮方仪并肖像祀於学宫乌克逊泽旧作乌古孙泽今改】噶达尔【皇庆 间为兴化总管尝创万金陡门引木兰陂水溉北洋田万余顷迁秩而功未遂张仲仪继之益开山浚河 引水遶郡城之北於木兰陂重造通济桥砌芦浦陈灞二陡门以杀水势莆人谓噶达尔善创张仲仪善 承噶达尔旧作郭朶儿今改】蔡真【延佑中知兴化县德政及人士民刻石颂之】明顾思敬【崇德 人洪武中知仙游县岁歉悉心赈济民赖以全】李春【荥泽人洪武中知兴化府展筑郡城修治陡门 堤堰咸樽节为之民以不扰】尉迟润【巩昌人洪武中通判兴化以公勤清白着】王彜【四明人宣 德中知仙游县招抚逃亡县治学宫堙壝皆以次修治】叶叔文【湖州人宣德间任莆田县丞时木兰 陂坏檄叔文修治极力营造各易以石南北沟洫洋城林墩芦浦诸陡门咸以次重新】岳正【漷县人成化间为兴化知府尝建涵江书院及孔子庙作小西湖开兼济河三年乞归】王弼【黄岩人宏治三 年知兴化府夙弊清讼狱息盗贼屏迹治行为一时最及卒士民留其衣冠葬蓧塘山下】翁理【饶平 人宏治中为兴化推官镇守中官入兴化养鹤悬牌识之为市犬所毙属理究治理书牍曰鹤虽带牌犬 不识字禽兽相残於人何事人服其不挠】张琦【鄞人宏治中知兴化府政尚简易以儒术饬吏治有 古循吏风每临山水辄题诗岩壁号文章太守课绩为一时冠】雷应龙【上元人正德中知莆田县有 鬻子纳税者出俸赎还且痛自咎责与守冯驯并称良吏】锺善经【顺德人正德中为兴化推官决狱 明允以廉能着奸人杨日新诈为京朝官入境僚属率加礼善经立缚治之镇守太监使人执府吏善经 曰府吏即有罪府官治之敕使何得自执卒不予】蔡宗兖【山隂人正德中为兴化府学教授会御史 行学故事教官率弟子员长跪宗兖令诸生列立道旁明伦堂会讲宗兖请与坐忤御史即辞去】苏廖 熔【雷州人正德十六年任仙游典史嘉靖初寇薄仙邑廖熔率兵往御寇不敢近】白仁【涿州人为 兴化卫户嘉靖间与海寇於东岳庙口兵寡力困死於贼事闻赠指挥佥事】陈大有【南海人嘉靖四 十二年知仙游县倭寇破莆乘鋭来攻大有谕衆坚守经五十余日参军戚继光援至城赖以全】易道 谈【巴陵人嘉靖四十二年知兴化府郡新被倭道谈缮城楼筑罗城夫保馆夫二役最为弊法道谈白 去之】周大礼【崑山人嘉靖间知兴化府严缉盗牛诸犯置之法民赖以安常请发帑钱数千缗籴粟 以济饥民全活无数又置公田於游洋人呼为周公洋云】郑思道【永嘉人万历十年为兴化卫经历 给散月粮斥罢例钱奉檄勘屯田策马以行裹粮自随历九载清苦一辙】徐观复【上虞人万历四十 一年知仙游县稔知邑有食盐之苦以龙华寺废租抵输盐课秩未满调去民立祠祀之】吴麟徵【海 盐人天启中任兴化推官讼狱寃滞多所平反】祁彪佳【山隂人天启末任兴化推官遇事明敏谳决 多得情实】 本朝陈有虞【富平人顺治十年知仙游县海寇迫城有虞严督守御夜遣乡壮缒城击贼明年围益急 援兵不至贼穿地入城遂?有虞单骑巷战死】张彦珩【洛阳人顺治十一年知兴化府岁饥彦珩绘 流民图进之发粟为麋以赈饥者】史允琦【江宁人顺治十六年任兴化推】 【官性明决吏不敢以身扞文纲鞫狱多平反】黎树声【乌程人顺治间任福州司李署兴化府篆海 寇破城树声不屈遂遇害事 闻赐祭葬赠按察使廕一子】康廉采 【陵县人康熙初兴化推官治尚寛厚不忍轻置人於法接士温温饮人以和】赵世安【奉天人康熙 二十七年擢兴化同知严毅有干畧尤严禁赌博凡樗蒱之戏有犯必惩罚锾入公为修木兰陂之用】 沈起元【太仓人雍正间由吏部员外郎出知兴化府居官严肃而慈惠毁淫祠兴水利锄暴安良士民 德之其书院督课鼔励士子尤详而有法】

五代陈郑露【字愚叟莆田人卜居南山与弟庄淑构书堂於其间号南湖三先生郡人业儒自露 始】唐林披【字茂彦莆田人以临汀多山鬼淫祠民厌苦之譔无鬼论刺史樊晃奏署临汀令以治行 迁别驾】林藴【字复梦披子藴世通经西川节度使韦臯辟为推官刘辟反藴切谏辟恕命杀之又惜 其直隂戒刑人抽剑磨其颈以胁服之藴叱曰死即死我颈岂顽奴砥石耶辟舍之及辟败藴名重京师 迁礼部员外郎出为卲州刺史卒】林攒【字仰山披从孙贞元初为福唐尉母老未及迎而病攒闻弃 官还及母亡水浆不入口五日自埏甓作塚庐其右有白乌来甘露降观察使遣官验实露将曦而复集 乌亦回翔诏作二阙於墓前又表其闾时号阙下林家】郑良士【字君梦仙游人景福二年献诗授国 子四门博士後弃官归王审知辟为左散骑常侍有白岩诗文集】黄滔【字文江莆田人乾寜进士唐 末强藩多僭位王审知?全闽终其身为节将滔规正有力焉中州名士避地来闽者悉主於滔诗清淳 丰润有贞元长庆遗风】宋潘慎修【字成德莆田人以父承佑仕南唐为秘书省正字开宝末李煜遣 随其弟从镒入贡捷书至邸吏督从镒入贺慎修以为国且亡当待罪何贺也从镒即奉表请罪太祖嘉 其得礼景德初擢为右谏议大夫翰林侍读学士从幸澶州遘疾诏令先归卒慎修风度醖籍博涉文史 多读道书善清谈士大夫与之游者咸推其素尚有集五卷】陈靖【字道卿莆田人好学颇通古今谒 转运使杨克巽陈讨贼策授阳翟主簿辽兵犯边上五策太宗异之改将作监丞真宗时拜左谏议大夫 寻以秘书监致仕卒靖平生多建尽而於农事尤详尝取淳化咸平以来所陈表章目曰劝农奏议録上 之】方偕【字齐古莆田人年二十及进士第为温州军事推官累迁御史台推直官澧州逃卒农民家 诬告民事摩驼神逮其族三百人繋狱久不决偕被诏就劾事遂办卒以诬告论死南京鸿庆宫灾偕引 汉罢原庙故事请勿复修偕以吏事进治杭州有能声以太常少卿分司西京迁光禄卿卒】任泽【字 天锡仙游夫人母弟英宗入继大统授西头供奉官寻拜嘉州刺史卒泽起田里际会恩宠能自安绳检 帝欲广其居固辞当任子勿请其笃谨如此】蔡襄【字君谟仙游人举进士为西京留守推官仁宗时 知谏院兼修起居注任职论事无所回挠御史唐介劾 相贬春州襄疏言此必死之谪得改英州进知 制诰每除授非当职辄封还之後乞知杭州拜端明殿学士以往寻卒襄工书为当时第一於朋友尚信 义弟高宇君山第进士为长溪尉及太康簿诛盗安民高刻苦力学其遗稿十数万言皆经世要务年二 十八卒襄孙佃廷试第二】茅知至【仙游人操尚介洁不求闻达着有周诗义至性书】黄隐【字仲 光莆田人治平中进士官侍御史元佑初为国子司业力排王安石之学後入党籍】朱绂【字君贶仙 游人治平中进士历都官员外郎後入元佑党籍五年起知福州蔡京复相绂遂罢】王回【字景深仙 游人熙宁进士为睦亲宅讲书与邹浩友善贤妃刘氏立浩将论之回曰事宁有大於此者乎浩南迁人 莫敢顾回敛钱与治装逻者以闻逮诣诏狱狱上除名即徒步出都门徽宗立召复官卒】方公衮【字 汝补仙游人元丰进士擢诸王宫教授韩琦尝称其论事剀切正而不阿立已公忠清而不挠】傅楫 【字元通仙游人少自刻厉第进士调扬州司户参军徽宗以端王就资善堂学进楫侍讲翊善一府严 惮之徽宗即位拜中书舍人时曾布当国凡命令有不当用人有未厌悉极论之帝多所延访楫每以遵 祖宗法度安静自然为言在朝岁余见事寖异叹曰祸其始此乎遂丐去以龙图阁待制知博州卒】张 弼【字舜元仙游人恬淡好学尤刻意於易推明为书有汉晋易家所不到者绍圣初大臣以其名闻并 上所着易解九卷赐号葆光处士】阮骏【字千里仙游人绍圣初进士为河南府少尹金兵南下骏率 部兵拥护神御殿兵败抱神御指敌大骂死之】陈次升【字当时仙游人第进士知安邱县绍圣中为 御史转殿中吕升卿察访广南次升言升卿资性惨刻乃止寻拟谪监全州酒税改南安军徽宗立召为 侍御史极论章惇蔡卞曾布蔡京之恶窜惇於雷居卞於池出京於江寜迁右谏议大夫献体道稽古修身仁民崇俭节用六事言多规切崇宁初以宝文阁待制知頴昌府降集贤殿修撰寻徙建昌编管循州 皆以论京卞故政和中复旧职卒】陈淬【字君鋭莆田人吕惠卿帅鄜延淬往见补三班奉职宣和中 拜忠州团练使真定府路副縂管金兵入真定淬以孤军御之妻孥八人皆遇害建炎元年败金兵於南 华擢知恩州王善袭恩淬与长子仲刚拒战贼飞刃及淬仲刚以身蔽刃死明年善复围陈州淬大败善 兵李成叛诏淬封之三战三捷未几金兵犯板桥淬独与战力尽大骂与从子仲敏俱死诏赠拱卫大夫 明州观察使】林冲之【字和叔莆田人元符进士历御史台检法官靖康初为主客郎中副陈过庭使 金同被拘报冲之奋厉见词色金人怒徙之奉圣州逼仕伪齐不屈徙上京又不屈置显州极北沍寒之 地幽佛寺十余年病亟恨国讐未复南向一恸而絶僧窆之寺隅洪皓还朝以闻诏与二子官子郁从子 震霆郁调福建茶司干官建州卒为乱郁入谕遇害震仕至秘书少监以不附二蔡有声霆为勅令所删 定官诋绍兴和议谓不宜置二帝万里外不通问即挂冠出都门权臣怒废放以死莆人称为忠义林氏 即所居立祠】宋旅【字廷实莆田人大观中进士知剡县方腊之乱旅革民拒守力不敌死之】方轸 【字叔时莆田人以?补太庙斋郎蔡京复相轸列其罪千二百余言诏以疏示京下御史台鞫治狱其 编管岭南终为鄞县令】陈自仁【字克广莆田人宣和进士为永丰县尉隆佑太后护卫兵叛自集尉 卒调民兵戮力拒讨兵疲援絶自仁与知县赵训之皆战死】郑振【字亨叔仙游人建炎中盗杨勍起 邑令檄振纠集民兵御之振力战贼衆遁去羣盗曾少龙等衆至数万帅司檄振行盗素闻振名不战自 屈盗詹夜又入振井里振帅衆拒之遇害庙食里中】郑樵【字渔仲莆田人好着书游名山大川搜奇 访古遇藏书家必借留读尽乃去初为经旨礼乐文字天文地理虫鱼草木方书之学皆有论辨绍兴中 召对帝曰闻卿名久矣敷陈古学自成一家何相见之晚耶授右迪功郎入为枢密院编修官金兵犯边 樵言岁星在宋金主将自毙後果然高宗幸建康命以通志进会病卒樵居夹漈山学者称夹漈先生】 叶顗【仙游人中武艺谋畧科官承节郎守御京城金兵围急谓弟顒曰忠孝不能两全吾登陴死尔归 养相持泣别力战死】叶顒【字子昂顗弟绍兴进士为南海主簿贺正中荐顒静退召见论国讐未後 其语剀切高宗嘉纳又言恢复莫先於将相张浚无恙是天留以相陛下也除吏部侍郎林安宅王伯庠 论之鞫对无迹上曰卿之清德自是愈光矣进尚书左仆射荐汪应辰王十朋等上嘉纳後以观文殿学 士致仕顒为人简易清介与物若无忤处大事毅然不可夺自初仕至 相服食僮妻田宅不改其旧】 郭义【莆田人以操尚称母丧每一恸辄呕血聚土为坟手莳松竹而庐於其旁甘露降於墓上乌鹊驯 集诏旌其闾於所居前安绰楔左右建土台仍植所宜木】陈俊卿【字应求兴化人绍兴进士授泉州 观察推官秩满秦桧当国察其不附已以为南外睦宗院教授桧死召兼王府教授正色特立孝宗时授 尚书右仆射同中书门下平章事兼枢密使俊卿以用人为已任所除吏皆一时选後以少师魏国公致 仕薨上闻嗟悼辍视朝赠太保諡正献俊卿孝友忠敬得於天资清严好礼终日无惰容平居恂恂若不 能言而在朝廷正色危论分别邪正斥权势无顾避凡所奏请关治乱安危之大其薨也朱子往哭之又 状其行有集二十卷】龚茂良【字实之莆田人绍兴进士为南安簿累迁吏部郎官江浙大水诏陈阙 失茂良疏曰愿先去腹心之疾然後政事阙失可次第言矣内侍梁珂曾觌龙大渊皆用事故茂良及之 拜参知政事寻求去除职谢廓然因劾之遂责降安置英州既卒上曰茂良本无罪复资政殿学士諡庄 敏茂良平生不善言兵去国之日乃言恢复事没数年朱子从其子得副本读之则事虽言恢复而其意乃极论不可轻举犹平生素论也深为之叹息云】黄公度【字师宪莆田人绍兴八年进士第一除秘 书正字时秦桧当国坐与赵鼎往来 讥切时政出判肇庆府秦桧死召还为考功员外郎着有知稼集】陈 【居】仁【字安行莆田人父膏为御史鄞僧王法恩谋逆事觉或请屠城膏力论多杀非圣世事胁从 悉寛宥之居仁年十四而孤?授铅山尉绍兴中举进士有劝以一见秦桧可得美官终不自通魏祀以 宗正少卿使金辟居仁幕下谕金人开道入卒成礼减岁币而还知徽州秩满为户部右曹郎官命未下 朝方推会要赏帝曰陈居仁治行为天下第一赏之再进华文阁直学士提举太平兴国宫卒居仁风度 凝远处已应物壹以诚信临事毅然有守所至号称循吏皆立祠祀之有诗文行世】林光朝【字谦之 莆田人从陆子正游专心圣贤践履之学通六经贯百氏言动必以礼南渡後以伊洛之学倡东南自光 朝始隆兴元年以进士及第调袁州司户参军大臣论荐召试馆职历着作佐郎出为广西提点刑狱移 广东茶寇薄岭南光朝自将郡兵击败之除中书舍人谢廓然由曾觌荐赐同进士出身除侍御史光朝 曰是轻朝廷而羞科目也立封还词头以集英殿修撰出知婺州寻引疾提举兴国宫卒】刘夙【字宾 之莆田人师事林光朝登进士除着作郎疏言严法守裁侥幸等事後知温州引疾归卒子弥正尝为朱 子定諡曰文子克庄除秘书少监兼中书舍人奏史嵩之罪为章琰劾罢寻复职历龙图阁学士致仕卒 着有易藁汉考後村集等书】郑侨【字惠叔乾道五年进士第一以春秋侍讲东宫拳拳於父子君臣 君子小人之际宁宗即位拜参知政事进知枢密院事後以观文殿学士致仕卒】陈卓【字立道居仁 子绍熙进士知江州移寜国府丞相以故欲见之卓谢不往丞相益器之进进签书枢密院事丐祠卒】 黄士毅【字子洪自莆徙吴方庆元党禁士毅徒步归闽师朱子尝类次朱子语録文集行世】郑勲 【字景周仙游人嘉秦进士知博罗县戍卒乱焚掠州县勲衣冠坐厅事贼迫之不为动遂遇害事闻赠 朝奉郎】方信孺【字孚若莆田人有隽材以父崧卿?补番禺县尉韩侂胄开边衅假信孺朝奉郎使 金自春至秋三往返以口舌折强敌已而王柟定和议增币仪皆信孺所持不可者信孺性豪爽挥金如 土所至宾客满其後车】陈宓【字师复丞相俊卿子尝登朱子之门以父任历泉州南安盐税主管南 外睦宗院嘉定中入监进奏院上封事丞相史弥远不乐而中宫庆寿三牙献遗为之罢却累官直秘阁 进职一等致仕宓天性刚毅信道尤笃自言居官必如顔真卿居家必如陶潜深爱诸葛亮身死家无余 财库无余帛庶能蹈其语者端平初赠直龙图阁】郑可学【字子上莆田人从朱子学四方学者多从 质疑焉所着有春秋博议】王迈【字贯之仙游人嘉定进士为潭州观察推官俄召试学士院真德秀 闻迈所对善之又言吴知古陈洵益挠政轮对言君不可欺天臣不可欺君厚权臣而薄同气为欺天之 着淳佑中以亢旱求言迈奏七事而以彻龙翔宫立济王後为先後改右侍郎官予祠卒迈以学问文章 发身尤练世务评 辅世服其公】陈均【字平甫莆田人尝用网目义例为米编年举要备要二书起 太祖迄寜宗端平初诏取其书赐迪功郎】陈咸【字逢儒莆田人辟四川宣抚幕吴曦叛首胁之咸不 往?诛安丙奏咸縂蜀赋咸昼夜精勤调度有方】卓得庆【字善夫莆田人绍定进士历着作郎景炎 二年兼制置司参谋官元兵逼城被执与二子规权俱死】李丑父【字良翁莆田人端平进士除太学 博士忤丁大全罢起为着作郎言苛征黩货及竞侈等事提举湖南常平义仓寻罢】陈文龙【字君贵 俊卿之後能文章负气节咸淳五年廷对第一贾似道礼重之拜监察御史台中相承凡有建白皆呈藁 似道文龙独不呈藁又请罢范文虎赵潜黄万石似道大怒使台臣劾罢之寻起为左司谏累迁参知政 事乞归益王称制复以文龙参知政事石手军畔平之已而建宁泉福皆降文龙发民兵自守兵至被执 欲降之不屈饿死其母繋福州尼寺中亦死侄瓒复举兵杀林华?兴化未几复破瓒死之】元郭道卿 【莆田人四世祖义至孝乡人为立孝子祠至元初盗起居人窜匿道卿与弟佐卿独守孝子祠不去被 执盗将杀佐卿道卿泣告曰吾有皃已长弟弱子幼请代弟死佐卿亦泣告曰吾家事赖兄以理请杀我 道卿因引颈就刃盗相顾曰汝孝门兄弟若此吾何忍害两释之】陈旅【字衆仲莆田人少於书无所 不读用荐为闽海儒学官适御史中丞马祖常使泉南一见奇之谓曰子馆阁器也胡留滞於此因相勉 游京师既至翰林侍讲学士虞集见其所为文叹曰此所谓我老将休付子斯文者矣与祖常交口游誉 於诸公间除国子助教居三年考满诸生不忍其去请於朝再任焉】林以顺【字子木莆田人至治进 士历庆元县尹有弟杀兄隂以赂免以顺发其狱诛之移浦江县平反寃狱陞儒学提举改知福清州时 豪强横举海港中多刼杀以顺以次捕除除福州路同知卒】郑杓【字子经仙游人精於字学尝着衍 极书齐履谦为上於朝】林济孙【字石友仙游人元久罢科举至元元年始再举行济孙初第进士第 一授翰林院修撰寻除侍讲时饥馑洊至盗贼蜂起济孙上治安十策顺帝奇其才三年奉诏与欧阳元 吕修议修宋辽金三史十一年上治河十策诏同运使贾鲁塞北河通南河以复故道凡五閲月告竣】 明吴源【字性传莆田人洪武中以林廷网荐授四辅官兼太子宾客以老乞归後复召为国子司业卒 官所着有文集二十卷及莆阳名公事迹】陈彦回【字士渊莆田人建文时为徽州知府有善政燕兵 逼江左纠集义勇勤王及成祖嗣位械入京不屈死】陈继之【莆田人建文进士为户科给事中江南 僧道多膄田继之请人限五亩余以赋民从之燕王入京不屈死】林长懋【莆田人永乐中由教授擢 翰林编修简侍皇太孙讲读太孙好射猎长懋数直谏恶之及即位由中允出为鬰林知州坐怨望逮繋 诏狱至英宗立始命复任有善政】黄约中【名守以字行莆田人少负才名永乐间应诏至京试上林 晓莺及天马歌擢第一官翰林典籍预修永乐大典进检讨有黄检讨集】林时【字学敏莆田人永乐 进士除陕西佥事初军卫未有学时以为言朝廷从之於是天下皆设卫学】翁世资【字资甫莆田人 正统进士授户部主事天顺元年擢工部右侍郎时东南水潦苏杭织造世资议减其半贬知衡州成化 初陞江西布政使历户部尚书以太子少保致仕卒着有氷崖集】陈俊【字时英莆田人正统进士授 户部主事成化时初陞南太常少卿累迁南吏部尚书加太子少保俊诚心体国识大体负德望称一时 名臣卒諡康懿】柯潜【字孟时莆田人数岁能诗景泰二年进士第一授修撰屡迁翰林学士少詹事 慈裕太后之丧率僚属上章请祔葬裕陵未报潜曰朝廷大事臣子大节舍是奚所用心再疏争之竟得 如礼为学士时即院中构清风亭植栢二枝於後堂人称其亭为柯亭栢为学士栢云】陈爕【字廷辅 仙游人父显自莆迁仙游之罗峯景泰间举人会两京御史缺员诏严考监生拔其尤者与进士相兼补 用爕名在优等拜监察御史巡视仓储剔蠧厘奸豪强不得逞清操自励迁广东佥事时洋船诸司皆有 例钱爕独不受未三载卒於官】彭韶【字凤仪莆田人天顺进士历刑部员外郎成化中疏论佥都御 史张岐憸邪乞召还王竑李秉等忤旨下狱输赎进郎中太后弟周彧乞武强武邑二县闲田命偕御史 季悰覆勘循田周视径归上疏自劾曰诚不忍夺小民衣食附益贵戚复下狱得释时与何乔新并有重 名人称何彭孝宗初为刑部侍郎巡浙江改吏部与尚书王恕甄别人才仕路为清进刑部尚书秉节无 私事关大体皆抗疏极论与王恕及乔新称三大老而贵戚近习深疾之遂乞休归卒赠太子少保諡惠安】吴希贤【字汝贤莆田人天顺进士官检讨与修英宗实録有贵介密求为父增饰其美希贤曰吾 将见董狐於地下可曲笔乎後官侍讲学士卒】郑纪【字廷网仙游人天顺进士官检讨累陞太常少 卿武宗在东宫纪采帝王嘉言善行以进历南京户部尚书致仕卒】陈音【字师韶莆田人天顺进士 官编修疏陈养君德进人才闻言路辟异端四事权璫黄赐母死翰林欲往吊音艴然曰翰林清要相率 而拜内?之门天下谓何言者沮丧】杨琅【字朝重莆田人天顺进士授御史宪宗初撤还内地镇守 中官已复求镇琅抗疏切谏及罗伦谪官又言士气不可阻抑被旨切责琅居职敢言颇为时忌出为山 东提学佥事】黄仲昭【名潜以字行莆田人成化进士授编修与章懋庄?同以直谏被杖谪官宏治 初起江西提学佥事乞休归所着有未轩集】周瑛【字梁石莆田人成化进士知广德州宏治初为四 川参政进右布政使咸有善绩尤励清操其学以居敬为主尝谓心存然後可以穷理学者称翠渠先 生】周轸【字公载瑛从子以进士为户部主事宪宗因星变求直言轸言变由梁芳李孜省辈请诛之 并请汰内?罢方书亲儒臣重台谏杜侥幸数事不纳仕至山东盐运使】林元甫【字秉仁莆田人成 化进士授工科给事中言事忤旨调外任已复迁都给事中谏受土鲁番狮子汪直王越谋起用谏止之 因灾异又陈七事皆切时政子有孚有年有禄有孚由进士官给事中嘉靖初邓继曾直言下狱总兵抚 宁侯朱麟有罪被劾帝不问有孚抗章论之有年官御史武宗遣中官迎佛卫藏上疏切谏繋狱母死庐 墓火至反风有禄官安庆同知宸濠反戮力固守有功卫藏旧作乌斯藏今改】林俊【字待用莆田人 成化进士除刑部主事进员外疏请斩妖僧继晓并罪中贵梁芳下诏狱谪姚州判官寻复官进云南按 察使调湖广引疾归起南京右佥都御史督操江荐谢铎储瓘杨廉处士刘闵堪辅导皇储江西民王武 为盗命俊巡视悉擒贼党宁王贪暴俊屡裁抑之正德四年抚四川贼起大破之玺书奨励寻致仕世宗 即位起工部尚书有大政侃侃陈论中外想望其风采後乞致仕卒俊历事四朝以礼进退始终一节隆 庆初赠少保諡贞肃】郑瑗【字仲璧莆田人成化进士嗜学为文章浑雄深粹诗有唐人风所着有蜩 笑稿外集】张炫【字德昭成化举人知博罗县有声以老归结茅金石山着有金石遗音十卷】宋端 仪【字孔时莆田人成化进士官礼部主事云南缺提学官部谦属之偶为吏所泄端仪曰启事未登已 喧传衆口人其谓我何力辞之进员外郎擢广东提学佥事力祛积弊抑奔竞时望鬰然子元瀚知朝阳 县有善政邑人祠祀之】陈仁【字子居莆田人成化进士宏治中官户部郎中阙里圣庙灾疏请修省 陕西进古玺仁抗疏斥其伪正德初瑾以鹰银事坐尚书韩文罪仁并谪後迁南京兵部员外郎瑾诛累 擢至浙江右布政使】郑宝【字时珍莆田人成化举人官鬰林州同知署北流县事贼李通宝攻县宝 经畧库藏案牍选卒间道护至州身率兵与战?坚被创死子圭驰救亦死焉事闻赠官】方良永【字 夀卿莆田人授书即精思程朱之旨举宏治进士督逋两广峻却馈遗擢广东佥事琼州贼符南蛇为乱 会师讨平之正德初父丧除待铨阙下鸿胪导诣左顺门叩头毕令东向揖刘瑾良永竟出瑾怒勒致仕 瑾诛起湖广副使迁山东布政使调浙江改左朱宁方得志良永讼言诛之寻乞休世宗时起巡抚应天 推刑部尚书乞致仕未报卒赐恤如制諡简肃良永侍父疾衣不解带者三月母病手进汤药无所怠居 丧倚庐哀毁称纯孝焉弟良节官广东布政使有治行子重杰举於乡以孝闻】郑岳【字汝华莆田人 宏治进士为户部主事世宗初为大理卿帝数不豫岳请遵圣祖寡欲勤治之训退朝即御文华裁决章 奏日暮还宫以养夀命之源又陈刑狱失平八事迁兵部右侍郎转左乞休去】陈茂烈【字时周莆田 人宏治进士奉使广东受业陈献章之门退作静思録入为监察御史袍服朴陋乘一疲马人望而敬之以母老终养治畦汲水身自操作吏部以其贫奏给月米林俊尝语韩文曰与时周语沈疴顿去其为时 所重如此】刘闵【字子贤莆田人生而纯慤絶意科举求古圣贤禔躬训家之法率而行之宏治中佥 都御史林俊上言皇太子年踰幼学罕搂外传豫教未备布衣刘闵恭慎纯粹孝行高古日无二粥身无 完衣处之晏如监司刘大夏徐贯知府王弼等恒礼敬之臣谓可礼致令布衣入侍必能涵育薰陶俾益 睿质时不能用正德元年遥授儒学训导】黄巩【字伯固莆田人宏治进士正德中由德安推官历武 选郎中南巡诏下本江彬诱惑巩请诛彬不可上疏切谏下诏狱复跪午门五日廷杖斥为民既归潜心 着述日中未?晏如也世宗立宗立召为南京大理丞卒赠少卿天启初追諡忠裕】马思聪【字懋闻 莆田人宏治进士历南京户部主事督粮江西宸濠反被执不屈絶食六日死】林大辂【字以乘莆田 人正德进士官工部员外郎武宗南巡黄巩以谏下诏狱大辂与同官蒋山卿何遵疏救帝怒廷杖百寻 外谪妻黄氏被诬以咒诅并逮入狱廷鞠备极惨毒後得免嘉靖时大辂官至湖广巡抚都御史所着有 槐瘖集】张曰韬【字席珍莆田人正德进士授常州推官世宗即位召为御史席书以中旨拜尚书曰 韬抗疏力争既受杖犹占疏劾奸人陈洸罪未几竟死隆庆初追赠光禄少卿】郑一鹏【字九万莆田 人正德进士改庶吉士嘉靖初官户科左给事中一鹏性伉直居谏垣中最敢言武定侯郭勋欲得虎责 左卫以广其第一鹏劾以骄纵罔上勋甚衔之复以李福逹狱劾勋因坐以妄奏拷掠除名卒隆庆初赠 光禄少卿】戴大宾【字宾仲莆田人正德中廷对第三授编修刘瑾兄女有才姿欲室之为饬邸舍大 宾佯狂得免】马明衡【字子萃思聪子正德进士授太常博士嘉靖初授御史昭圣皇太后辰有旨免 命妇朝贺明衡与同官朱淛疏谏并得罪同县林应骢明衡同年进士官户部员外郎以疏救淛明衡谪 闻喜县丞代其长朝觐疏陈时事多议行】朱淛【字必东莆田人嘉靖进士授御史昭圣皇太生辰免 命妇朝贺淛疏谏帝怒欲杀之阁臣蒋冕为请乃杖八十除名淛为人长者乡里利病必与有司言家居 三十余年卒】柯维骐【字奇纯莆田人嘉靖进士授南京户部主事未赴引疾归专志读书门人四百 余维骐作左右二铭讲义问答等篇训学者以务实合宋辽金三史为一义例严整名曰宋史新编所作 诗文集并行於世维骐家困甚终不妄取世味无所嗜隆庆初廷臣复荐授承德郎致仕】邹守愚【字 君哲莆田人嘉靖进士历广州知府有能名议征安南擢守愚为副使乃上便宜五事亲提兵入廉州先 声大震会忧去起补江西转湖广参政赈饥有功入为户部侍郎赈济陕西河南以劳卒赠右都御史諡 襄惠】郭应聘【字君宾莆田人嘉靖进士授户部主事以不附严嵩出为南宁知府用治行第一荐威 茂兵备副使累擢广西布政使所至有击贼功已抚广西讨平府江及怀远诸猺进总督两广历迁南京 兵部尚书与海瑞躬行俭素南都士大夫侈汰之习为之一变卒赠太子少保諡襄靖】林润【字若雨 莆田人嘉靖进士授临川知县以事之南丰寇猝至计却之徵授南京御史首论祭酒沈坤擅杀人置之 理伊王典楧不道复纠之严世戍雷州不赴罗龙文戍浔州逃还徽州润按视江驰疏乞正刑章诏润逮 捕遂伏诛隆庆元年巡抚应天多惠政居三年卒润乡郡兴化?倭特疏请蠲复赈恤乡人德之丧归遮 道四十里为位祭哭凡三日】陈经邦【字公望莆田人嘉靖进士授编修神宗在东宫经邦侍讲读即 位复充经筵每进讲音吐宏亮上改容听之作兴士类海内称之历官礼部尚书乞归卒】陈雄【仙游 人母病卧榻旁九年山寇至欲刃其母请以身代贼两释焉】郑瑞星【字廷奎仙游人万历进士知信 阳州改知袁州峒蛮久为民患瑞星恩威并用遂归化州赖以宁陞刑部员外左迁赣郡通判郡长淮之 庙湾盗薮也瑞星筑壕擒贼首陈注华等自是啇船无虞性嗜学虽莅事亦以文史自随寻以养归】林兆珂【字孟鸣万历进士官刑部郎历知廉州安庆乞归着有宙合多识二编】戴士衡【莆田人万历 进士历吏科给事中屡有建白皆神时政後以力争国本谪戍天启中赠太仆少卿】黄谏卿【莆田人 万历举人崇祯间官四川兵备时献忠猖獗谏卿独至泸州遇贼抗节不屈死事闻赠太仆卿】曾楚卿 【字元赞莆田人万历进士授检讨天啓初宦寺勾萌宫闱将变楚卿以为忧累官南礼部侍郎坐谤议 朝政削职归崇祯改元起侍郎进尚书乞休卒】王家彦【字开美莆田人天啓进士擢刑科给事中崇 祯初疏陈太仆 马徵银之弊累迁户部右侍郎都城被兵命协理戎政寝处城楼者半载十七年贼逼 京师分守安定门城?自缢死赠兵部尚书諡忠端 本朝乾隆四十一年】 【赐諡节愍】林衍培【字仲卿莆田人幼頴敏博涉经史崇祯已卯以贡入雍值遴选雍贡准举人用 授江西兴国知县每谳狱片言断折时土寇躏吉赣兴为赣门户衍培选内外壮丁以忠义激发训练精 锐屡挫贼锋邑恃以无恐当事重其才荐授职方主事仍管县事贼不敢犯擢为监军佥事以母年老坚 请归养筑室种花以娱亲屡徵不起】林兰友【字翰荃仙游人崇祯进士授知临桂县时宗藩有谋夺 嫡者兰友晓以祸福刑其罪首而藩嗣以定陞湖广道御史直声震京师後擢为太仆寺少卿陞兵部尚 书总理军务督师泉漳年六十六卒】林不息【莆田人崇祯戊辰恩贡知临湘县张献忠既破武昌所 过望风走不息独誓死守献忠以百骑来侦不息获二十七骑尸之城上贼悉衆来攻城?被执断手割 耳鼻死本朝乾隆四十一年】 【赐諡烈愍】 本朝林煇章【字继衮莆田人顺治中授平乐推官擢守巩昌加意拊循以劳卒於官】张松龄【字鹤 生莆田人顺治乙未进士选庶吉士擢给事中奉命清刑狱疏钱法不挠权势转四川参议以裁缺归耿 逆变作逼受逆职不从被囚数月终不屈卒】刘从龙【字孟乾莆田人顺治丁酉举人知遂安县耿逆 寇遂安从龙率民兵登陴固守贼帅数以书招之从龙函其书并所获逆党上之督抚有坚守孤城誓死 无二之语总督李之芳疏闻得】 【旨刘从龙不受逆书忠贞可嘉俟事平日以员外郎用会以病归卒】彭鹏【字奋斯顺治庚子举人 康熙甲寅耿逆变作逼胁受职坚卧不起逆平授三河知县以廉能擢第一为工科给事中关中旱蝗鹏 陈三辅颠连状诏发米赈之居言路岁余弹劾不避权贵直声震朝右後巡抚粤东卒】王凤九【字而 轩莆田人夙好读书顺治中举人知涉县捐筑水堤忤上官劾归时耿逆蓄异志拘凤九饵以好官不为 屈得间逃归耿败家居着书三十年晚尤究心理数天文性命地理之学於汉宋儒外多所发明於经史 子集多所论订着霞庵文集四卷】施而寛【字容臣仙游人甫弱冠胆气过人督臣姚启圣委署同安 守备值 王师南征海寇而寛率偏师进剿复海坛平海湄洲直抵金厦两岛奉檄从攻澎湖克台湾功 加左都督累迁虎门副将会洋盗骚扰而寛单骑往抚平之陞狼山镇总兵絶规例甄将材立义塾瘗遗 骼士民感其德为设祠立碑卒於官加太子少保赐祭葬】吴名煌【字绳朱仙游人母董氏有贤德善训课名煌举顺治间乡试授广平府推官治狱多所平反曲周盗赚城刼狱有司捕未获以良民抵名煌 反复辨讯屡拂上官意不稍屈卒为之白以缺裁当诣部选名煌竟垂槖归泊如也】刘渭龙【字载公 莆田人康熙丙午举人甲寅之变耿逆欲招致之屡加逼胁渭龙剪髪匿深山露眠草食几浃旬死雍正 三年祀忠孝祠】陈维屏【字选士有才畧总督姚启圣令率兵千余扼泉南以克东石功授兴镇左营 守备与吴英收复澎湖功加左都督迁宁夏游击康熙丙子正月从征噶尔丹屯守翁锦策应粮饷 大 师凯旋翁锦未奉撤回至九月始令班师敌以数万衆追之维屏率所部千余骑死战被重创卒事 闻 赐祭葬廕一子守备 噶尔丹旧作噶□呾翁锦作瓮金今并改】聂国翰【莆田人弱冠嫺骑射骁勇 絶伦由台湾把总以功历陞游击进金门镇总兵官调南澚岁歉捐赀赈济全活无算寻卒於官诏赠都 督佥事祀忠义祠】朱孟恺【仙游人父嗜酒辄醉每讌集孟恺必诣酒所露立门外以俟扶归海寇? 仙游舁父逃山中道遇寇将杀其父恳以身代寇感其孝释之叔死於寇遗骸莫辨孟恺淋指血认归父 殁庐墓三年雍正四年 旌表】程震元【字清士父之琦由莆田迁仙游震元举康熙乡试知新田县 新田故岩邑俗悍民困初下车即禁杂????革行户除值日絶馈送民爱戴之时苗民梗化加意抚绥 民患以寖擢刑部主事邑人立去思碑嗣以病告归】

唐孔仲良【至圣四十一代孙贞元太和中历官莆田县因家涵江】欧阳詹【未第时与林藴等 读书於莆田之南山灵岩精舍又有别墅在福平山下卒葬於灵岩浮屠之隂後裔遂居莆焉】宋赵鼎 【闻喜人秦桧忌其复用讽王次翁论其尝受伪命乾没都督府钱十七万缗谪官居兴化军】林亦之 【福清人从林光朝学光朝卒亦之嗣居讲席亦之卒其门人陈藻复继之後藻门人林希逸即城山立 祠以祀光朝及亦之藻并刻其遗文为三先生集】


唐薛昱【天宝中为清源太守郡人歌云郡号清源官有清德】苏妙【南海人大历中刺泉州有 白鹊来巢行春门楼时称其德政焉】姜公辅【日南人建中间宰相论唐安公主造塔忤德宗贬泉州 别驾卒于郡顺宗时赠礼部尚书】赵昌【天水中贞元中泉州刺史置常稔塘溉田三百亩顷後为尚 书民思之因更名尚书塘】马总【扶风人谪泉州别驾政事嘉美】赵荣【长兴人太和中泉州刺史 瀦泄江水溉田阳田民食其利】廖彦若【祥符人光启二年为泉州刺史王潮?泉州彦若死之】五 代周詹敦仁【固始人显德初隐於仙游植德山下节度留从效辟监小溪塲请置县即以为令致尚德 惠後举贤自代爱佛耳山清峭卜居其上所着有清隐集】宋王文宝【阳武人太平兴国初陈洪进献 漳泉地以文宝监泉州兵羣盗大起文宝与转运使杨克让?讨平之】乔维岳【南顿人太平兴国三 年通判泉州会盗起仙游衆十余万攻城城中兵裁三千势甚危急监军等欲尽屠其民燔府库而遁维 岳挺然抗议以为朝廷寄以绥达今惠泽未布盗贼连结反欲屠城岂诏意哉遂复监守既而转运使杨 克让等兵破贼围遂解诏褒之】何承短【河南人太平兴国初监泉州兵会仙游莆田百丈寇贼啸聚 承矩讨平之疏为政之害民者数十事上之】王继升【阜城人太宗时为泉州兵马都督会游洋洞民 叛继升潜率精骑夜击破之擒其魁械送阙下余党悉平】孙逢吉【婺源人太平兴国七年知泉州以 精忠厚德见称真德秀守泉州举所与程大昌顔思鲁林行枅韩国华陈偁赵鼎并祀】韩国华【安阳 人景德中以太常少卿知泉州生子琦于官舍後人名府治之堂曰忠献】陈靖【莆口人真宗时再知 泉州】蔡襄【仙游人仁宗时知泉州距州二十里万安渡絶海而济往来畏其险襄立石为梁长三百 六十丈种蛎于础以为固至今赖焉又植松七百里以庇道路闽人刻碑纪德立祠祀焉】杜纯【甄城 人以荫为泉州司法参军泉有蕃舶之饶杂货山积时官于州者私与为市价十不偿一惟知州关咏与 纯无私买人亦莫知後事败狱治多相牵繋独两人无与咏犹以不察免且檄参对纯愤懑陈书使者为 讼寃咏得不坐】郑侠【福清人哲宗时苏轼孙觉表言之以为泉州教授】游酢【建阳人佥书泉州 判官以公勤治民以道学训士政不繁而事集】赵士晤【宋室宗绍兴五年迁泉州观察使时泉邸新 建向学者少士晤奏宗子善轸文艺卓絶衆邸举乞免丈解由是人知激劝】陈俊卿【兴化人绍兴中 授泉州观察推官服勤职业同僚宴集恒谢不往守汪藻叹服以为不可及】龚茂良【兴化人人绍兴 中调泉州观察以亷勤称擢右正言论列侃侃卒谥庄敬】赵鼎【闻喜人绍兴人有召召鼎鼎至越丐 祠秦榛恶其逼巳徙知泉州後孝宗即位追封丰国公】陈康伯【弋阳人绍兴中知泉州海盗间作朝 廷遣刘宝成闵逐捕康伯以上意招怀盗出降籍为兵久之不逞者阴倡乱康伯讯得寔论杀之州境以 宁】刘子羽【崇安人绍兴中以徽猷阁待制知泉州】朱熹【婺源人绍兴中主同安县簿选邑秀民 充弟子员曰与讲究修已治人之道禁女妇之为僧道者莅官以教养为先务兴利除弊士思其教民怀 其德】赵令衿【宋宗室绍兴中知泉州泉属邑有隐士秦系故庐唐相姜公辅葬邑旁令衿建堂合祀 之郡人感其化】范如圭【建阳人绍兴中知泉州南外宗官寄治郡中挟势为暴占役禁兵以百数如 圭以法义正之宗室大沮恨密为浸润以去】辛次膺【莱州人绍兴中知泉州为政清静务先德化】胡铨【庐陵人乾道中以集英殿修撰知泉州】王十朋【乐清人孝宗时知泉州十朋前在湖割奉钱 创贡闱又为泉建之尤宏壮布上恩恤民隐泉人建祠祀之】赵子潇【宋宗室孝宗时知泉州吏有掠 民女为妾者妻妒悍杀之女父诣狱诉吏不能决子潚广知其事按法治之】汪大猷【鄞人孝宗时知 泉州时毗舍邪尝掠海滨居民大猷作屋二百区遣将留屯寇不复犯久之戍兵以真腊大贾诬为毗舍 邪犯境大猷为辨白遣之三佛齐请铸铜瓦三万诏广泉二州守臣督造付之大猷奏法铜不下海中国 分禁销铜奈何为其所役卒不与】顔师鲁【龙溪人孝宗时知泉州閲三年专以恤民寛属邑为政始 至即蠲舶货诸商贾胡咸服其清望】游九功【建阳人嘉定中为泉州守以清严称之】李韶【连江 人嘉定中通判泉州郡守游九功素清严独与韶善】李方子【昭武人嘉定中调泉州观察推官适真 德秀来道守以师友礼之郡事大小咸资焉】真德秀【浦城人宁宗时知泉州番舶畏苛征至者岁不 三四德秀首寛之至者骤增至三十六艘输租令民自概听讼惟揭示姓名人自诣州泉多大家为闾里 患痛絶之海贼作乱将逼城德秀亲授方略擒之徧行海滨审视形势增屯要害处以备不虞绍定五年 再知泉州迎者塞路深林百岁老人亦扶杖而出欢声动地入境首禁预借决讼自卯至申未巳尝谓? 郡无惠民仅有政平讼理诸事当理其他善政最多所着有心政经咸传诵焉】徐鹿卿【丰城人真德 秀守泉州辟宰南安既至首罢科歛之无名者名版籍革预借决壅滞达寃抑邑以大治德秀寻帅闽疏 其政以劝列邑岁饥处之有法富者乐分民无死徙】赵必愿【历城人嘉定中知泉州罢白土课及免 差吏榷铁讽诸邑行义役秋旱力讲行荒政乞发永储广储二仓米赈救】倪思【归安人宁宗时知泉 州浚河渠造桥梁葺候舘立养济院百废俱兴】陈宓【莆田人嘉定间知安乐县有经总制钱为民病 府判监簿欲解补登足宓免之】元雷机【建安人至元间知惠安县建社学延师以教邑弟子】廼穆 泰【蒙古人至正末监南安县时当寇乱调渡转输以给军饷劳徕绥缉以复流亡时称良吏】明胡器 【新喻人洪武间知泉州府革职弊课农桑修桥渡兴学校时令父老各诲其子弟每判死刑恒欎欎不 乐曰吾不能化民故致比仓库火风猛莫遏器向风稽首火遂?】顔贤【高安人洪武间泉州府司狱 不虐罪囚每重囚引决必诣贤谢而後去】陈永年【新滏人永乐中知惠安县以亷谨称有蝗伤稼永 年仰天叹曰政失致灾令罪也民则何辜俄有羣鸟啄蝗岁乃大稔】余 庆【新会人永乐中知南安县草奸弊兴学校奏免海荡浮粮一千二百余石流亡悉复】蔡锡【鄞人 宣德间知泉州府奏除洛阳东山大桥三桥戍兵公私便之洛阳桥圯石有刻文云石摧颓蔡再来锡因 捐奉修之民立祠蔡襄祠旁祀之】闵桢【横州人宣德间惠安主簿有善政秩满以邑民留擢知本县 □伪利弊纎悉周知不事鞭朴而令自行正统已巳沙寇掠郡大兵南讨措办粮饷设尽备御邑赖以 安】尹宏【历城人正统中知府州府亷公时民卒于官民留其衣冠葬城东】熊尚初【南昌人正统 末为泉州知府刚正亷勤时羣盗起上官檄尚初监军不旬日降贼数百巳而贼拥衆至尚初提民兵数 百与晋江主簿史孟常隂阳训术杨仕洪拒贼於古陵陂兵败尚初被执不屈与并常仕洪皆遇害】张 逊【无锡人成化间知同安县洁巳爱民刑清政举擢知福寜州父老齎金为赆峻郤之邑人为立却金 亭】罗伦【永丰人成化间以疏劾李贤夺情忤旨谪提举泉州市舶司至泉州有司率诸生从之讲学 时于南安片瓦岩佛徊赋咏人传诵焉】陈用之【成化中永宁卫知事卫濒海弦诵声稀用之访诸贵 胄及戍籍子弟之秀者劝使郭学延兴化耆宿陈愈为之师既三年得可造者三十三人附充泉州府学自是永宁文风日进】黄济【临川人宏治中南安县逋亡过半田地日荒济多方招徕後以贤能召为 太仆寺丞】洗文渊【顺德人正德中知泉州府时逆介不苟抚爱真诚刘瑾之使旁午文渊独不以累 民民德之】张津【博罗人正德间知泉州府时刘瑾扇虐镇舶私人络绎郡邑津以严重镇之辄屏息 去政平而信吏民畏服】李缉【余干人正德中为泉州府同知疑狱及积案不可究诘者缉讯之无不 立剖尝叹戎伍勾补之弊非古行法独恕独子畸户多蒙矜恤民赖以保全者甚衆】熊汝达【进贤人 嘉靖间知泉州府时倭寇逼郡城汝达多方御却城中有谋为贼内应者以计擒除之郡人颂其政尚精 严功多御扞云】杜咸【番禺人嘉靖中知惠安县倭寇来犯力战死赠泉州府同知】卢仲田【襄阳 人嘉靖间知晋江县筑安平城缮完二廵司城时倭寇猖獗军兴乏饷上司议弓兵加征洛阳桥置官榷 税仲佃申请除豁民甚德之】夏汝砺【融县人嘉靖间知南安县兴筑邑城土寇不能撼邑民赖焉】 朱炳如【衡阳人隆庆中知泉州府先教化而後刑罚择诸生才俊者谈道论文士皆勃然自奋】叶春 及【归善人隆庆间知惠安县单骑入境采风謡询民疾苦凡邑重役悉为甲改官榷徵纳规则纎悉曲 尽八郡传以为式毁淫祠立社学举射饮礼高年隐士康朔孝子王定民皆躬至其庐礼焉】窦子偁 【合肥人万历间知泉州府事志性高洁敏毅凝重竿牍苞苴不至其门】锺化民【仁和人万历间知 惠安县居官政简刑清士民爱敬】蔡善继【乌程人万历间知泉州府有异政负人伦藻监】彭国光 【德化人万历间知晋江县清修敏练事无巨细剖决如流】夏建寅【秀水人万历间知安溪县广明 果断不发私函尝以公事行村落自携乾粮不一扰民间】顾大章【常熟人历间为州府推官温厚明 恕好善如不及性尤刚介不挠以异绩擢台省】 本朝徐腾鲸【奉天人顺治三年署安溪县时土寇林艮等聚党刼杀腾鲸练乡勇设奇计屡战斩获甚 衆四境悉宁】韩晓【长安人顺治十二年知安溪县时海氛未熄人民雕瘵城郭倾坏晓多方安辑修 筑垣城邑人鎸联于城楼以纪其功】吴英【莆田人康熙初擢同安縂兵率舟师复平金厦岁饥驰请 縂督姚启圣许沿海百姓出界采捕全活百万】刘国兴【宣化人提标右营游击康熙十七年海寇围 泉国兴身先士卒竭力扞御城赖以全】黄允芳【瓯寜人康熙十七年任同安学教论时海氛未靖以 学宫屯驻兵马允方以巳计设资斧盖造营房申请移屯文庙廓然一清】杨芳声【万全左衙人康熙 二十二年知同安县时徭役繁兴芳声措置有方民无派累岁旱跣旱跣足甘霖立应】常光裕【奉天 人康熙三十四年知泉州府为政安静听断详明为晋江县民黄姓力正主仆名分阖郡称快其他摘奸 发伏伸寃枉多类此】朱奇珍【长沙人康熙五十一年知同安县革弊除奸催科不扰缮囹圄男女异 所宿繋申豁一空】张起云【大宁人雍正六年署烽火门参将信赏必罚训练有方迁南澳总兵设哨 安塘治海萑苻远迹凡营卒年老无依者捐俸以资其生施医药以愈贫民?疟芟毒草以免愚氓轻生 雍正十年入祀贤良祠】

唐欧阳詹【字行周晋江人贞元间与韩愈李观李绦崔羣王涯冯宿廋承宣联第时称龙虎榜为 国子四门助教率其徒伏关下举愈为士詹事父母孝与朋友信义其文章切深往覆办既卒愈为作哀 辞子稚子降之亦工为文章刘从谏尝表署幕府】黄鞾【南安人有文名郡牧乌仲儒以女妻之筑十 里沙堤直接其庐夹植刺桐闾里荣之後辟天德军从事】杨廷式【晋江人唐末明经登第除太子舍 人黄巢之乱避归黄浦村人以清苦名节自立王审知屡辟不至人皆称之】宋刘昌言【字禹谟安南 县人少笃学文词靡丽陈洪进辟功曹参军掌牍奏太平兴国八年得第淳化初赵普留守西京表为通 判委以府政普疾属昌言後事普卒昌言感普知己经理其家事太宗以为忠咸平中拜工部侍郎卒】 钱熙【字大雅南安人幼頴悟及长博贯羣籍陈洪进以弟之子妻之辟为廵官宰相李?深加赏重雍 熙初登甲科寇凖掌吏部选荐试中书累迁右司谏尝拟古乐府着杂言十数篇及措刑论为识者所 许】曾会【字宗元晋江人端拱二年进士授光禄寺丞直史馆祥符未出为两浙转运使丁谓建钱塘 扞江之役发卒万余斩木伐石倾荡山谷中外无敢言者会奏列其状有旨中罢凡出入四十余年历典 七郡後赠楚国公】陈从易【字简夫晋江人进士及第为岚州团练推官再调彭州军事推官王均盗 据成都彭人谋杀兵马都监应之时从易摄州事斩其首谋率厉将士修严守械闻有备不敢入境累迁 侍御史直史馆景德後文士以雕靡相尚从易与杨大雅相厚皆好古笃行朝廷进二人以风天下後以 龙图阁直学士知杭州卒神宗时有清节过马援之褒所着有泉山集中书制藁西清奏议】苏绅【字 议甫晋江人进士及第徙扬州归上十议进直史馆诏求直言疏轮时事又陈便宜八事擢知制诰为轮 林学士寻知河阳徙河中未行卒】李沂【字从圣南安人以六经太元讲授闾里着帝王通録苏绅称 其得前史广记法诏官缮写上进官国子监丞致仕迁大理寺丞】曾公亮【字明仲曾会子天圣中登 弟知会稽县历翰林学士参知政事嘉佑六年拜同中书门下平章事明练文法习知朝廷台阁典宪韩 琦每咨访焉熙宁中封鲁国公以太保致仕卒谥宣靖配享英宗庙庭子孝寛从子孝广孝藴俱有声】 吕夏乡【字晋叔晋江人仁宗时同知礼院陈时务五事後出知颍州卒夏卿长于史贯穿唐事创世系 诸表于新唐书最有功】苏缄【字宣甫晋江县人举进士熙宁初为广东钤辖知邕州交趾入寇缄遣 其子子元拏舟逆战斩蛮酋贼为云梯又为攻濠洞蒙以华布缄悉焚之蛮计巳穷将引去知外援不至 囊土登城缄纵火自焚神宗嗟悼赠奉国军节度使谥忠勇以其子子元为閲门祗候次子子明与孙广 渊真温与缄同死皆褒赠焉】曾诞【公亮从孙孟后之庆诞三与邹浩书劝力请复后浩不答及浩论 立刘氏南迁诞着王山之人对家问人以比韩愈谏臣论】苏颂【字子容绅之子皇佑五年诏试馆阁 校勘同知太常礼院议立郭皇后神御殿曾公亮深叹服之寻以其亷退出知颍州後擢知制诰复出知 婺州方泝桐庐江水暴母毋在舟几溺颂哀号赴水救之舟忽自正人以为纯孝所感元佑初迁吏部尚 书兼侍读每进读至弭兵息民必援引古今以动人主之意又别制浑仪徽宗立进太子太保累爵赵郡 公卒】刘逵【字公路晋江人进士及第调越州观察推官崇宁中同知枢密院拜中书侍郎劝徽宗碎 元佑党碑寛上书邪籍之禁後加资政殿学士以醴泉观使召及都而卒】温革【字叔皮惠安人政和 进士官秘书郎绍兴初被命使河南修陵寝归奏愤激上为泣下忤秦桧出守延平漳州终福建转运 使】林颐夀【晋江人祖母杨苦背痬溃烂径寸颐夀俟其寐舐之傅药而愈後庐父墓芝草生马庐继 母墓白鹊来巢】杨世永【晋江人绍兴五年以特奏召为瑞溪尉寇犯界世永跨嬴马独出遇贼战死 赠承务郎官一子】诸葛廷瑞【字麟之南安人绍兴进士知崇安县以政绩闻权吏部侍郎历进起居 郎所上章奏皆见嘉纳】李訦【字诚之晋江人历知袁州蓄米二万石以备凶险迁大理卿修断狱例 着为令除集英殿修撰求外出故知建宁以礼教化民旋奉祠卒】梁克家【字叔子晋江人幼聪敏过 目成诵绍兴末廷试第一迁着作佐郎诏求言克家条六事乾道中为右丞相近戚权幸不少假借而外 济以和累封仪国公】许升【字顺之同安人朱熹簿同安升年十三从朱熹游同邑王力行亦游熹门着有朱氏传授支????图】傅伯成【字景初晋江人少从朱熹学同兄伯夀登隆兴榜进士累进太 府寺丞言吕祖俭不当以上书贬朱熹大儒不可以伪学目之朋党之敝起于人主好恶之偏出知漳州 律己爱民推熹遗意而遵行之迁工部侍郎相府灾遂陈失民心隳军政启边衅三事寻知宝文阁学士 以老病辞伯成纯实无妄表里洞达常墓尸谏疏草毕朝服而逝年八十有四】石起宗【字似之晋江 人乾道进士後历官正字再擢权仓部郎官上言君子小人之黜陟关天下治乱安危之机一时称也又 奏乞取唐时贞观政鉴与敬天图列置左右帝嘉叹久之】杨炳【字若晦世永孙淳熙进士累官左司 谏尝论?吏当自大吏始开禧中除宝谟阁直学士奏祠卒】庄夏【字子礼泉州人庆元进士知兴国 县上封事谓宜使后宫戚里内省黄门思艰图治乃得抑隂扶阳之术累迁直学士院时流宗仰之尝言 荆襄两淮多不耕田宜计口授地贷民耕种之具则兵民可合屯田可成除兵部侍郎焕章阁待制与祠 归卒】曾从龙【字君锡公亮四世从孙初名一龙庆元中进士第一累官至宝谟阁直学士嘉定间上 言修德政蓄人材饬吏治深嘉其言除湖南安抚使抚安峒獠威惠并至及有北京之役极论南兵轻进 易退未几言验进知枢密院事】陈霖【字传叟惠安人嘉定进士为瑞金尉绍定中盗发江闽延及东 粤霖出迎敌被执不屈死】王大夀【同安人绍定中为左翼队将海寇犯围头大夀领百人防遏猝与 贼遇奋前控强毙贼十余後无援者遂没事闻赠官恤其家】洪天锡【字君畴晋江人理宗时拜监察 御史劾董送臣疏上至六七关人为之气沮度宗即位疏病民五事寻进华文阁直学士致仕疾革犹手 草遗表以进卒谥文毅】谢应瑞【泉州民岁饥自出私钞四十余万籴米以赈乡井理宗诏补进义校 尉】吕中【字时可晋江人淳佑进士官教授除国史实録院检閲上疏言当去小人之根华?吏之弊 迁国子监丞兼崇政殿说书丁大全忌之出知汀洲卒所着有演易十图皇朝大事记治绩要畧等书】 黄岩孙【字景傅惠安人宝佑进士兴学校通水利建桥梁咸淳间知尤溪县疏朱子所解太极通书西 铭申以巳意名曰辑解刋于书院】南安翁【漳州院元忠赴省试过南安日暮投宿野人家少焉其二 子归不类农家子进豆羮迟明别去翌日其大儿鬻果失税为关吏所拘翁典小儿偕谐庭下小儿来父 耳旁语翁叱之郡守问所以对曰大人原系来职正郎守询诰敕在否儿曰埋于山下耴得之守谢而释 其子次日访之室巳虚矣】元顔应佑【字孝先同安人母许以兵难迁徙失所在应佑遍行访求二十 六年有告曰女母在云南即往求之至蜻蜓岭得马迎以归士人歌诗嘉其孝有闽泉南诏各一隅道? 相去万里余之句】黄道贤【泉州人嫡母唐无子道贤在襁褓而生母苏以疾去既长屡请于父得召 归道贤孝养二母得其欢心父卒庐墓终制】卢琦【字希韩惠安人至正二年进士少受学于余子贤 子贤语其友陈忠曰希韩经学该贯为人简重无情客吾畏友也除守平阳未至而卒】明赵士亨【字 应嘉晋江人元季隐九峯山居父母丧庐墓终制洪武初以人村荐授河泊官寻引疾去】朱监【字用 明晋江人永乐中举乡试授蒲圻教谕後擢御史廵按湖广谕降梅花洞贼正统间廵抚山西前後章疏 十余上皆边防大计?乞归卒】叶秉乾【同安人正统中沙尤寇发秉乾率民兵讨之战不利被擒不 屈死成化初旌其门曰忠义】李森【安溪人慷慨好施天顺中岁俭出粟赈济授漳州县廵检】崔惠 【字廸吉晋江正统末教训石城叛贼陈椿?城执惠逼降惠骂不絶口会贼焚草营遂自投火死】吴 文度【字宪之晋江人成化进士历南京御史刘瑾屡论妖僧继晓被杖寻迁汀州知府正德初历云南 廵抚南京右都御史刘瑾屡责贿不应令以南京户部尚书致仕丈度恬淡守素达官贵人造之恒避匿 不见】史惠【晋江人亲丧庐墓三年有白乌宿其树宪宗朝被旌】蔡清【字介夫晋江人成化进士调稽勲主事时王恕为尚书访以时事清荐名士刘大夏等三十余人恕皆纳用累官南京文选郎中正 德初除江西提学副使与宸濠忤力辞去?起南京国子祭酒命甫下卒清之学初主于静静主于虚故 以虚名斋所着有易经四书蒙引万历中赐谥文庄追赠礼部右侍郎】顾珀【字载祥晋江人宏治进 士知虹县及旌德擢知和县皆有惠政累迁南京户部右侍郎上便宜十二事致仕卒】黄瑗【字绳玉 晋江人宏治进士知长山县时山东旱蝗瑗多方眼济时青齐有疑猜藩臬多檄瑗鞫之推守肇庆以平 贼功进三品秩】留志淑【字克全晋江人宏治进士历知杭州镇守太监毕真宸濠党濠反谋应之一 夕构市人火其居延烧千余家志淑令民熄火所在坚闭母动真不得逞谋益急志淑纵兵捕之遂伏辜 武宗征濠志淑移知徽州迁湖广参政属邑有腴田数百顷洪水决为陂塘设法疏导筑堤植柳以因之 民呼曰留公堤累陞浙江布政司未仕卒】李源【字士达晋江人宏治进士除户部主事刘瑾窃政以 养养乞归源至孝晩岁文名益着】郭楠【字世重晋江人正德进士历御史正德初请召还直行王思 等会诸臣争大礼得罪楠方廵按云南驰疏乞赐优容帝怒逮赴京廷杖削籍归】陈琛【字思献晋江 人蔡清得其文异之曰吾得友此人足矣举正德进士历官考功主事乞终养归嘉靖中起贵州提学佥 事俄改江西皆辞不赴着有回书浅说周易通典学者称紫峯先生】史于光【晋江人事亲孝家贫励 志读书正德中授吏科给事以疾归着有易经正蒙】林希元【字茂贞同妻人正德进士授大理评事 世宗登极上新政八要言君道在勤正学亲正人而息中官机务罢中官镇守上嘉纳会以议狱事被论 弃官归大行交荐之起为寺正辽东兵变希元极言姑息之弊谪知钦州时安南不贡廷议征讨擢希元 兵备海道希元主必征之策与督行异议罢归着易经四书存疑学者宗之】张岳【字维乔惠安人正 德进士授行人与同官谏南廵杖阙下谪官世宗时历主客部议谛礼岳议不如为皇初祖位母实以人 後如岳言迁亷州知府时征安南岳力主抚卒降之累抚郧阳江西縂督两广着威名复以右都御史縂 督湖广贵州四川广务破平诸苗卒官赠太子少保谥襄惠】萧景腆【晋江人以掾补长洲尉时知县 郭波执法为织造太监张志聪所挠执而倒曳之车後景腆领所部追夺之市民羣助景腆梯屋飞瓦羣 抑志聪志聪还诉于朝械下诏狱廷臣会疏救之仍调尉上官为立仗义英风之碑】王慎中【字道思 晋江人嘉靖进士授户部主事累进河南参政岁饥赈济有方旋罢归益肆力文章唐顺之称其文二百 年来当为中兴後有起者莫能及有道岩集行于世】庄用宾【字君采晋江人嘉靖中历浙江按察佥 事倭寇逼郡父塜为寇所发偕弟用晦率乡勇直岛寇巢负父骸以归用晦奋身击贼力不支而毙事闻 予世袭一子百户】陈一道【字邦绪晋江人嘉靖中以掾吏为芜湖丞倭自浙流刼至南陵一道赴援 麾衆独进为贼所杀其从弟子义横身扞刃亦死之事闻赠应天府判子义府经历】蔡元伟【字伯瞻 晋江人嘉靖间举乡试授罗田教谕历抚州同知历署乐安崇仁并着有四书折衷易经録曰识所行事 所着有四书折衷易经聚正】周天佐【字宇弼晋江人嘉靖进士任户部主事九庙灾御史杨爵应诏 陈时政阙失遂诏狱天佐疏救之诏廷杖繋狱死穆宗立赠光禄少卿谥忠愍】李恺【字克谐惠安人 嘉靖进士授番禺令廉干有材着有介山集】康朗【字用晦惠安人嘉靖进士授刑部主事閲武定侯 郭郧狱强直着声迁参议备兵曹濮剧寇傅伯玉刘千斤流剽三省朗冒矢石与将吏死战斩获无还捷 闻晋佥都御史开封郧阳适汉中阳 激变朗持檄谕之 遂解散转副都御史致仕归】朱一龙【字 于田惠安人嘉靖进士历广东左参议时拓林叛兵突薄会城藩臬官分门守御不纳避者龙曰贼近而 啓之以待示吾疆也民急而开门以纳示吾仁也傅令大开门入男妇以万计迁广西右江时寇猖獗条上督抚请便宜从事从之乃密召将领分兵四出斩获八百有奇诸蛮震慴复遵约束後迁江西参知政 事罢归】黄钏【字珍夫安溪人由举人历官温州同知嘉靖三十四年倭入寇钏击走之知倭必复来 日夜为死守计又三年倭果大要钏出城逆击倭方不支左右二军先溃倭合兵击钏钏腹背受敌为倭 所得胁之降不屈倭怒寸斩之事闻赠浙江参议】赵恒【字志贞晋江人嘉靖进士教授袁州累擢姚 安知府郡故杂苖俗恒为定婚娶之礼所着冇春秋録】陈道贤【字以中同安人历官应天廵抚檄下 所司诸告密株连者勿问谬持人短长快睚眦者必罪自是告许之风顿息迁南刑部尚书卒】洪朝选 【字汝尹同安人嘉靖进士历刑部侍郎辽藩狱起张居正以私憾欲有所旁及属朝选往勘朝选论庶 人如法他无株连居正恶之罢归九江劳堪任廵抚知居正意摭其无实事以闻削籍逮讯毙狱中後居 正败子竞讼讼寃阙下诏复其官】史朝宾【字应之晋江人嘉靖进士授刑部主事杨继盛论严嵩罪 下狱朝宾比奏事不实律署末云杨继盛语虽诖误心寔无他惟悯其狂愚谪发远戍庶以全好生之德 奏入杨竟坐大辟朝宾亦谪判泰州嵩败擢鸿胪寺卿卒】詹仰庇【字汝钦安溪人嘉靖进士历御史 穆宗时疏言陈皇后迁居别宫上为心动会奉命廵视监局库藏复疏言内官动以供御为名肆行侵冒 乞命查核疏入忤旨杖至百黜为民仰庇官台中八閲八疏四上多指斥中官神宗登极起官刑部侍郎 乞归卒】伍民宪【晋江人嘉靖中倭寇杀其父民宪往与贼闘城贼断其手卧草中犹呼其父三日而 犹未死在草中五日絶】俞大猷【字志辅世泉州卫百户以武会试擢千户尚书毛伯温奇其才升广 东都司平交黎有功进泰将移浙江东屡以舟师破倭寇升縂兵縂督胡宗宪诱诛汪直倭复閧宗宪委 罪大猷以白衣赴大同立功进广东縂兵平惠湖羣盗经畧广西隆庆中征古田叛猺夷其峒建县治改 福建縂兵?免尚书谭纶荐起後府佥书乞归大猷在军中五十年长于料敌未尝挫衂忠诚许国老而 弥笃】黄凤翔【字鸣周晋江人隆庆中进士授编修历礼部右侍郎进理财用人之说既以请建储未 得命请告去後擢礼部尚书天启初谥文简】王用汲【字明受晋江人为诸生时郡遭倭横会御史至 用汲言之知府以为非诸生事用汲曰范希文秀才时以天下为巳任矧郷井之祸不关诸生耶知府有 慙色举隆庆进士为员外郎张居正夺情归葬楚督抚以下毕会按行赵应元独不往被劾除名用汲愤 甚抗论坐削籍居正没复官历南京刑部尚书用汲刚正过事敢任以疆直故累迁皆在南谥恭贺】张 宏纲【同安人倭寇邑其父与弟皆被掠索金赎宏纲家贫无所得金乃入贼巢泣曰某幼无可假贷不 如归父则金可得贼信之刻期而归其父及期父不至贼令缚其兄弟斩之复绐贼曰父归必有金可遣 吾弟速之贼又如言而遣其弟弟既脱宏纲乃告贼曰家贫金寔不可得吾以全吾父与弟耳贼怒为所 卖悬而杀之】郭惟贤【字哲卿晋江人万历进士官南京御史张居正既死诸忤居正得罪者犹未召 録惟贤请复诸臣故秩时冯保犹用事谪江山丞保败复官遂劾左都御史陈炌荐在籍诸臣王锡爵等 皆从之寻以救谏内操被谪主事董基忤旨调南京大理寺评事累迁户部左侍郎卒】传檝【安南人 由进士官行人父浚为山东盐运同知娶继妻私其二奴浚暴卒二奴亡去久檝自侦得一击杀之遂不 见继母曰父仇未报何以立於天下何以为人出宿郊墟自废自罚】李懋桧【字克苍安溪人万历进 士除六安知州恺悌得民历刑部员外郎因旱上言皇贵妃及恭妃册封事又言保圣躬节内供御近习 等七事寝不行?以给事中邵庶论刺建言诸臣懋桧疏争言陛下欲重百官越职之禁不若严言官失 职之罚帝责其沽名贬官天启初终太仆少卿】李廷机【字尔张晋江人隆庆庚午举郷试万历癸未 会试皆第一廷试第二授编修历祭酒立教以严为主廷机遇事有执吏无容私矫矫励亷洁累官礼部尚书兼东阁大学士致仕卒諡文节】李献可【字尧俞同安人万历进士历礼科给事中甫三日疏请 皇太子出阁讲学疏入削籍罢归】杨道宾【字维彦晋江人万历进士历礼部侍郎习练朝典尝因星 变请释逮系言官南京水灾请御殿决政章疏毋留中及内降东宫辍讲疏引唐宦官仇士良语为戒深 中时忌卒谥文恪】洪有复【字懋纯南安人万安进士知武陵县以抗直得声迁湖广左布政适税璫 肆?同官冯应京被逮有复悉力詷护为民请命湘泽获苏】何乔远【字穉孝晋江人万历进官礼部 仪曹郎力争三王并封事得寝出事谪经历光宗即位起光禄卿迁通政魏忠贤毁首善书院逐邹元标 等乔远抗疏不报遂乞归崇祯初起南工部侍郎所着有闽书百余卷】黄汝良【字明起晋江人万历 进士历南北司业有监生挟巨璠书至良曰国学四方观型司成无与中涓通书例按治之擢东宫日讲 官每敷引古今随事披陈东宫喜动顔色天启中掌詹事疏言杨左诸臣宜加赠恤要宜毁晋礼部尚书 陈时务八要又力言犴狴填满干天和遂致仕归所着有河干集氷署笔谈野纪蒙瞍之乐律志并及诸 书】洪启睿【字訒原南安人万历进士授礼部主事首发沈惟敬之奸疏兵部尚书石星误国复请册 立东宫浙江布政司浙江饥浙西涝请蠲请折请赈咸报可乞休归】蔡复一【字敬夫同安人万历进 士历湖广参政时方有事贵州黔抚议剿复一独言抚不听坐免?起镇易州及安邦彦乱擢兵部侍郎 赐上方剑节制五省入黔未几上首功八十余级贼畏不敢渡河复坐捣巢之役免移境上候代卒于军 赐谥清宪】潘寛【晋江人兄为诸生得危疾寛刲股疗之肉未进有鬼物告其兄曰君有贤弟我不敢 侮食果瘥】韦起宗【晋江人毋蔡氏守节比长遇士大夫辄拜求文表扬请于朝几得之为怨者所沮 目为之盲久获朝命目复明毋殁庐墓三年又追为父服亦庐墓三年万历中旌其里为节孝】许獬 【字子逊同安人万历中会试第一历编修其性不谐俗喜读书矢口纵笔悉有精义】陈玉辉【字荆 惠惠安人万历进士授吉水令历御中辖屯田马政厘剔奸弊豪右歛手以艰归复起御史掌大计风裁 严峻书牍不入视事五月卒】林欲楫【字仕济万历进士授编修天启中火灾陈修省数事触璫忌累 迁礼部尚书掌詹事府武林扬嗣昌议增兵饷抗言不宜以穷民养骄兵?其民穷兵譁疏不报乞休 卒】苏茂杓【字宏济晋江人万历中知封邱属旱蝗为灾捐橐设粥赈之存活无算进开封府同知署 府篆闯贼大举围汴汴水决贼乘筏蚁进苏茂杓自度不得免赴水死】王熺【晋江人幼孤母李氏誓 死抚盲熺长尽孝後为泷水训导子文昇孝如其父万历中皆被旌】蒋德璟【字申葆晋江人天启进 士官翰林陈练兵练将之法上救荒事宜性鲠直不设门户崇祯时累迁礼部尚书东阁大学士进御览 备边册诸边抚赏册又力言召买之苦练饷之害乞归卒】黄景昉【字太秩晋江人天启进士充日讲 官会召对曰考选未公推官成勇朱天麟亷能素着不获与清华选尚书郑三俊四朝老臣一生清德以 注误繋狱乞从寛宥?擢户部尚书文渊阁大学士乞假归】曾异撰【字弗人晋江人家于侯官父早 卒以遗腹生异撰事母至孝为诗古文有奇气娶妻不能具床恒宿于外岁凶则采薯业杂糠粃食之然 性介甚长吏知其贤欲为之地不屑也崇祯中举于乡有纺授堂集行世】王定民【惠安人家贫鬻楮 为业能以养志为孝父病足出入恒负之邑令叶春喜之及诣其庐礼焉】陈洪谧【字默庵晋江人崇 祯进士授户部主事历迁苏州知府时方急催科洪谧以抚循为事蠲一切烦苛吴氏安之时称循吏】 蔡道宪【字元白晋江人崇祯进士为长沙推官奸人歛迹张献忠逼长沙百道攻围廵抚王聚奎遁縂 兵尹先民说之降道宪骂詈不絶贼碎磔之气垂絶犹作忿恨声贼问何恨曰恨不杀先民耳其心血直 溅贼面贼为昏仆家仆林国俊李师孔陈贤等九人皆不屈同死赠太仆少卿谥忠烈】蔡肱明【字靖公晋江人崇祯进士以召对称旨擢职方郎中出为四川威茂道副縂兵朱化龙为变胁肱明从之肱明 厉声曰反贼我死则死耳安能从尔反乎与其兄及家三十三人同遇害】郭符中【晋江人崇祯进士 授南京户部尚书乞假归明末举兵山中战败阵没屍七日不腐乡人义而葬之】本朝李先春【字克建安溪人年十二父以非辜淹园诣郡哀诉郡守奇之为出其父稍长慷慨重然诺 岁大饥设立赈法贼帅张六角围寨先春借库甲钱立赏格率乡勇击败之秋成贼纠夥盗割先春选壮 士撼其营贼遁去郷人德之】王命岳【字伯咨晋江人顺治进士授庶吉士历兵户二科所条上吏治 枢政漕弊兴屯救荒及密陈靖海疏皆军国大计迁刑科都给事中後卒于家】李日煜【字省甫安溪 人康熙中贼卒刘国轩圜泉日□请于将军喇哈达自为郷导出安溪进攻贼遁去随陈平海五策悉见 嘉纳授卲协副将调台湾陈辛倡乱日□率五百人收捕海外帖然擢永州縂兵乞归辑性理诸书以进 御书方重淳深四字褒之】李光地【字晋卿先春孙康熙进士授编修以亲老假归耿逆变作沿海巨 寇窃发光地密疏言逆必败状上览疏嘉叹擢侍读学士白头贼蔡寅聚衆围安溪光地方居丧召募乡 勇絶贼粮道贼溃去台湾逋寇郑克塽复围泉州廵抚吴兴祚提兵南下宁海将军自漳平进光地率乡 里夹贼贼退郡邑以宁时台湾尚为寇□光地举内大臣伯施琅有智畧遂平海外擢兵部侍郎廵抚直 隶筑子牙堤开柳坌又捐马厰熟士及红剥 田以业穷甿民受其利晋吏部尚书寻拜文渊阁大学士 御制朱子全书周易折衷及性理精义等书皆承】 【旨纂修卒谥文贞】万正色【号中庵晋江人任游击康熙中吴三桂反正色从军讨逆累立战功擢 岳州縂兵海寇陆梁正色提督福建招抚降附四民安堵】施琅【字琢公晋江人累功进爵内大臣伯 海寇郑成功世踞台湾琅发舟师火矢交攻贼艘覆溺无算乞降琅议设郡县防守海外悉平封靖海侯 卒谥襄庄】施世纶【字文贤琅仲子以荫知泰州迁知扬州府严禁荡游俗尚一变累迁顺天府尹兼 副都御史令行禁止畿辅肃然擢户部侍郎总督漕运通阻碍惩逗遛漕政次第毕举以治河劳瘁卒于 官世纶性警敏聼断如神自司牧历大吏清白自持始终如一】陈迁鹤【字介石晋江人究心经学廷 试第三历官左庶子所着有着树堂上峯堂文集】李云水【字世瞻晋江人母传氏病昼夜不离母殁 结庐墓侧夙夜哀号惠安张元嘉事嗣母得欢心俱雍正间俱旌表】

唐秦系【字公绪会稽人客南去有九口山系结庐其上刺史薛播数往见之岁时致半酒而系未 尝至城门姜公辅之谪见系辙穷日不能去公辅卒妻子在远系为葬山下与刘长卿倡和权德舆曰长 卿五言长城系用偏师攻之南安人为立亭号其山为高士峯云】陈黯【字希孺颍川人避黄巢乱隐 于同安之嘉木屿读书之身所着有禆正书朱子得于其家得之因为之序】 韩偓【字致光京兆人官兵部侍郎昭宗反正励精政事偓处分机密欲以为相朱全德贬之昭宗握手 洗涕後挈家族来依王审知侨居南安】詹郭仁【字君泽固始人避乱来隐仙游植德山下王断鹏号 召之不至终隐佛耳山号清隐】刘子羽【崇安人人为言者之所论贵贱单州团练副使泉州安置】 李邴【任城人闲居十有七年薨于泉州】


唐陈元光【固始人总章二年随父政领军入闽父卒代领其衆永隆初击降潮州盗奏请建漳州 於泉潮间以控岭表诏从之即命元光镇抚元光剪荆棘开村落招流亡务农积粟千里无枹鼓之声後 以讨南流寇战殁庙食於漳子珦举明经授翰林承旨直学士】韩泰【贞元中为漳州刺史悉心为治 官吏奉法百姓安堵韩愈刺袁州尝举以自代】许天正【汝南人博学能文历官副使宣威将军代陈 元光领泉潮事平寇置堡三十六所岭海辑宁】宋王济【饶阳人雍熙中补龙溪主簿时调福建输写 翎为箭羽有司督责急一羽至直数百钱民甚苦之济谕民取鵞翎代输仍驿奉其事因诏旁郡悉如济 所陈县有陂塘数百顷为乡豪斡其利会岁旱济悉导之分溉民田】方慎从【莆田人景佑初知漳州 有惠政越十五年又以屯田郎中知州事漳人懽呼曰吾父复来矣】吕璹【晋江人景佑间知漳浦时 汀?寇发璹募民为兵教以攻守之法贼不敢犯境有虎患璹设穽祝曰暴吾民者入吾穽三日虎自投 穽既去民祀之】柯述【南安人熙宁间以员外郎通判漳州救饥得民心有双鹊之异苏轼为赋异鹊 诗】傅希龙【仙游人元佑间知漳浦振兴文教凿河引潮水自鹿溪入泮池人呼为傅公河】綦崇礼 【高密人高宗时知漳州其俗悍强号难治属有巨寇起建州声撼邻境崇礼牧民御衆一如常日盗息 安堵如故】廖刚【顺昌人绍兴中以徽猷阁直学士知漳州後以言事拜御史中丞】李弥逊【吴县 人绍兴九年知漳州建州学复庆历旧规郡人德之】刘才邵【庐陵人高宗时知漳州即城东开渠十 有四为牐与斗门以瀦滙决溉田数千亩民甚德之】陈敏【石城人高宗时闽地多寇以敏为统制漳 州驻劄敏按诸郡要害凡十有三处悉分兵扼之盗发辄获】胡铨【庐陵人乾道初以集英殿修撰知 漳州清介爱民上章数秦桧孙近等力主和议之罪寻改知泉州】赵公绸【宋宗室淳熙中知漳州去 官盐法使民得自贸易又罢戍卒及郡兵每岁供应民大称便】翁德广【建宁人淳熙中知龙溪随事 处断终朝而毕朱文公尝称其庶几古之循吏云】朱熹【婺源人光宗时知漳州奏除属县无民之赋 七百万减总经制钱四百万采古丧葬嫁娶之仪示父老令解说以教子弟土俗崇信释氏悉禁之病经 界不行之害乃访事宜择人物及方量之法上之他如简役劝农正祀厉兵诸善政详载本传】庄夏 【泉州人庆元中知漳州建通济桥罢高荒俵寄产钱民纳苗米听令自槩量郡人德之】傅伯成【晋 江人宁宗时知漳州以律已爱民为本推朱子遗意而遵行之创惠民局济民病以革禨鬼之俗由郡南 门至漳浦为桥三十五治道千二百丈】赵汝谠【宗室子与兄汝谈齐名嘉定间知漳州修学校造南石桥建城东门奏捐经总制无名钱五之二】危祯【临川人宁宗时知漳州漳俗视不葬亲为常往往 栖寄僧刹祯命营高燥地为义塚三约期责之葬其无主名若有主名而力弗给者官为葬之凡二千三 百有奇有经总制无名钱岁五千缗祯疏於朝悉罢之】赵师缙【宋宗室绍定间知漳浦修学宫培士 气邑西有古陂岁久淤塞辟而治之沿陂为堤立斗门以资蓄泄溉民田甚多民立祠祀之】赵以夫 【理宗时知漳州始下车生擒邻寇渠魁丁米钱久为民患以夫请以废寺租为民代输】李韶【吴县 人端平中知漳州号称廉平朝廷分遣部使者诸路称提官楮韶疏极言其弊】黄师雍【福州人宝庆 间知龙溪转运使王伯大上其邑最】元阚文兴【建康人为漳州万户府知事至元十七年陈吊眼作 乱文兴率兵与战死之事闻立庙祀之】乌克逊良桢【临潢人至治初漳州路推官狱有疑者悉平反 之 乌克逊良桢旧作乌古孙良桢今改】罗良【长汀人至正中南胜贼李志甫围漳州良倾赀募兵 平之後以屡平剧盗陞光禄大夫世袭漳州路总管至正二十六年陈有定据福建大发兵攻良良迎战 马岐山败绩有定兵入城良巷战死良守漳为政周密修文庙定赋役课农桑设屯田於南诏场人无远 输军无多取其死也人甚哀之】邓明阳【至正中知龙溪兴利除害择学行之士为乡师以教民革犷 悍之俗民畏畏怀之】玛什都兰【至正中漳浦达噜噶齐廉勤爱民时县无坚城贼至不能守都兰命 工筑石邑赖以全民立祠祀之 玛什都兰旧作买撒都刺达噜噶齐旧作达鲁花赤今并改】库特和 卓【至正中长泰县尹廉介精明不避权幸锄强梗植善良工役以时百废具举 库特和卓旧作勿都 火者今改】韩景晦【至正中南靖县尹时县□寇寇乱兼苦瘴疠景晦请徙县於双溪改南胜为南靖 完城堡兴学校民至今思之】缔拉密什【西域人性至孝为漳州路达噜噶齐居三年兴利锄害民甚 安之明兵取福州兴化泉州皆纳欵吏走白招谕使者至请出城迓之乃诣厅事具公服北面再拜毕引 斧斫其印文大书手版曰大元臣子入位端坐援所佩刀剚喉死时郡民聚哭歛其尸葬东门外缔拉密 什旧作迭里弥实今改】明潘琳【平阳人洪武初知漳州府作新郡治吏畏民怀劝课农桑崇奬士类 莅政七载治绩卓然】邓清【陵州人洪武中由儒士知长泰县均徭薄歛清讼狱革奸弊修理桥梁莅 政三年凋瘵以苏流移以复】王禕【义乌人洪武初为漳州府通判文学政事推重一时尝为漳南十 咏以纪风土民俗为人所传诵】刘孟雍【南昌人洪武末授龙溪知县以计擒积寇陈永定劝农桑轻 刑罚均徭役禁淫祠崇礼教扶善抑奸邑内大治秩满邑人乞留以知州秩仍治龙溪卒官民肖像立 祠】陈思贤【茂名人建文时为漳州府教授永乐诏至率诸生吴性原陈应宗林珏邹君默曾廷瑞吕 贤六人即明伦堂为建文帝位哭临如礼被系入京与六生皆死】刘奎【博罗人宣德初知长泰县疏 治陂塘沟洫民户逃亡者招回复业复均浮粮以恤民困县有朝天岭崎岖为盗薮奏立巡检司以御之 秩满民相率借留治邑凡二十一年乃归】顾斌【凤阳人漳州卫指挥佥事正统间邓茂七党杨福率 数万人围漳城斌时督兵备海上突围入城尽散其家赀募死士为神兵开门迎战连败贼衆城赖以 全】陈士名【无锡人正统末知南靖县时值邓茂七乱後邑里残破士名多方招辑赈济县乃复初】 谢骞【当涂人景泰中知漳州府政尚严明吏人畏爱月港海仓民多货番为盗骞随地编甲以聨属其 人户约五日一赴府点校其违式船只皆拆毁惟五六尺者烙以官印使出海采捕朝出暮归由是盗息 民安】姜谅【嘉兴人成化间知漳州府尝殱海上盗魁筑长堤以扞傍海泻卤诸田凡一百八十六所 郡中田赋为里胥乾没飞射诡寄者悉断理俾复其旧置仓以备旱涝境内盗息民安】胥文相【巴陵 人正德中知漳浦县时苦蝗患文相引慝修省蝗悉赴海死邑金谿旧有矿山岁久脉徵采取不充额赋重为民困文相奏罢之】陈思谟【河源人授龙溪主簿布衣蔬食以治行陞本县知县尝执经相讲劝 邑人高之廨有产芝九茎之应】陈洪谟【武陵人正德中知漳州府讨平巨寇林广周俗尚奢好讼乃 颁吕氏乡约朔望躬亲讲谕民多从化复朱子书院简俊士肄业其中创名宦祠修府邑志濬龙溪陂灌 田万余顷人号陈公陂】纪镛【永丰人正德中漳浦县丞广寇滋蔓镇巡会剿贼退保大?山寨镛率 民兵深入攻围贼突出兵溃被杀事闻廕其子】锺湘【兴国州人正德中知漳州府时南靖贼党未平 湘诣贼垒招抚之帖然听命兵遂罢因请设平和县会岁饥赈济有方又立社学以训民卒於官漳人像 祀之】覃桓【沔阳人袭漳州?指挥佥事正德中计擒南靖诸贼招抚海寇後攻象湖山援兵未至为 丛戟刺死】黄直【金谿人嘉靖初除漳州府推官居官亷驭下严属吏无敢纵以漳俗尚鬼尽废境内 淫祠易其材以葺桥梁公廨】唐九德【湘潭人嘉靖中为户部郎擢知漳州府既至亷诸附贼者悉擒 之调遣诸军夜从间道夜从间道夹击贼营大破之普据穴旁掠请乘胜扑灭山寨悉平时军兴之费巨 万一切倚办于漳多方筹画所需辄应故民不扰而师有成功事闻赐金币】王禄【新城人嘉靖中知 平和县时县尚草创禄开社学置学田设坛庙义塚修舖舍养济院在任五年庶事毕举】何春【雩都 人嘉靖中知诏安县教民行乡约习朱子家礼簿书暇日诣明伦堂与诸生讲学政务化民为循良第 一】萧廷宣【庐陵人嘉靖中知长泰县值倭乱廷宣预修城垣以备之踰年寇至率诸生王得麟等督 民兵防守城赖以全】龚有成【嘉定人嘉靖中知诏安县值倭发土寇乘之有成缮城浚濠经营防御 剿灭溪东小篆二贼以民兵战倭於三都解後溪围倭贼压境大雨城壤有成先取犁锸牛皮覆其外且 御且筑天明而城就贼诧为神先後六年被倭者十饶寇者二土寇者三内和外战为漳南保障第一】 玉谨【漳州卫指挥使嘉靖三十九年追倭於梅屿海洋力战死诏祠祀之】谢明德【高要人嘉靖间 知平和县除苛政捕宿恶讨平诏安白叶洞诸贼四境欢呼】梁士楚【番禺人嘉靖末知诏安县擒斩 山海诸贼增筑县城後擢福建佥事练兵於诏尝筑二都勾藤径新陂灌田千顷诏人至今祀之】罗青 霄【忠州人隆庆中知漳州府葺文庙及文公祠创天宝学田筑四门月城时军饷加派丁四米八青霄 议减半着为例】汪康謡【休宁人万历中知漳州府有负重赀贩洋遇逆风回舟者七十余人时寨帅 利其有诬为海寇将尽殱之康謡为剖晰矜全给还原金漳郡俗生女不举康謡严谕禁止遇重狱虚心 推□夜分不寐多所矜活以忤璫罢崇祯间起为福宁道】曾球【海阳人隆庆间知南靖县邑西桥南 有田数千亩恒苦旱球凿渠通海子潭逹铜山草湖以资灌溉又开濬城濠接引溪流而东之墨塲等二 十四乡俱赖焉】王谷【临海人隆庆间知海澄县用意真诚勤恤民隐创筑县城邑人号城曰王公 城】范鸣谦【江阴人万历初知龙溪县县有陷江虚悬米一千六百余石民苦赔累鸣谦曰激水之下 必有洄洑之所才生泥泊乃卒县丞躬诣筑田按田之广狭受悬粮之多寡得六千四百余亩又察诸诡 没者令归户以补悬粮外尚有溢额民勒碑颂之】朱廷益【嘉兴人万历中知漳浦县以文学饰吏治 先是议召商行盐前令房寰力争得罢至是复欲籍盐船出港行?廷益亟上房前牍事乃寝岁饥发库 金募饥民修马道全活万计当事韪之檄通省为式】尹瑾【东莞人万历间为漳州府推官治狱多所 平反慎刑平贼事以大治尝命家人於署种蔬自给政暇集诸生教以行谊民名其坊曰甘棠坊】闵梦 得【乌程人万历间知漳州府寛平为政民立祠祀之】施邦曜【余姚人天启中知漳州府明爽亷干 尽知属县奸盗主名每发辄得阖郡惊为神盗刘香李魁奇横行海上邦曜絷香毋诱之香就擒魁奇请 抚邦曜曰若然又为闽封殖一蠧也言於巡抚邹维琏卒讨平之】刘斯□【南昌人天启中知海澄县在任六年豪强屏迹扞遏红彛缮县城及学宫港口二城悉易以石并筑陴水裔置铳炮待敌後人铳城 炮台实祖其制】蔡以藩【泉州人崇祯时为海澄营把总视师三日贼入寇与战援絶而死知府施邦 曜祠而祀之後又冇同安吴兆燫亦官把总以破贼擢守备崇祯五年贼寇福浒亦战死】彭琯【永州 人崇祯中为漳州府推官古貌古心时称两古推官尝署府事吏以羡金进曰此例也琯曰今日革之则 不为例矣终却之】 本朝许国楠【咸阳人顺治初知漳州府修身洁已一介不取署漳浦设计擒捕山寇浦人赖焉时杨学 臯谋陷城变出巨测国楠赴井死】傅永吉【盖州人顺治中知长泰县海寇围城率骁勇力战殪其酋 长永吉方射贼时中炮洞腹城赖以全】甘体垣【奉天人顺治中知海澄县赫文兴叛汚以伪命不受 沉之水邑人建祠祀之】王显谟【慈谿人漳州府同知顺治九年郑寇窃发显谟与贼鬬力尽赴水 死】欧阳明宪【宿州人顺治中知诏安县平环沙寇蔡四踞乌山流刼远近明宪定计搜捕脱因絷男 妇百余人捣其穴葺文庙课诸生邑人铭德至今称贤令者曰犹得见欧阳也】王三荐【湖广人康熙 二年授漳州府推官性寛厚不事击断臬司责以举劾三荐曰民困于下官疲于上推官不忍为察察之 行卒于官士民惜之】白拱薇【沔阳人康熙六年知南靖县弭水患均徭赋剔奸蠧除积弊立法清丈 民庆更生康熙五十二年祀名宦】傅宏基【金华人康熙中漳州城守游击分防长泰县海寇围城宏 基婴城固守援絶城陷被执不屈死】陈汝咸【鄞人康熙辛未进士知漳浦均赋役革弊便民兴学校 建南溟书院并四门义学每朔望身往会讲又邑遇水灾设法拯之全活者以千数士民爱戴之三年调 南靖日至环拥塞道後行取刑部主事陞大理少卿】

唐潘存实【字镇之漳浦人与龙溪周匡物齐名时称潘周元和十三年试修礼耕情田赋玉声如 乐诗及第历官户部侍郎】周匡物【字几本龙溪人元和进士名誉蚤着尝赋轩辕古镜歌王播见而 异之御试学殖赋莺出谷诗为时传诵以读书天成山勅改为名第山】赫连韬【漳浦人会昌咸通间 与莆田陈黯并为布衣祭酒黄滔称其有不覊之才而自坎於命同时有莆田王肱萧枢林颢福州陈蔇 陈发詹雄与黯韬齐名称八贤】谢翛【龙溪人清心藻思迥拔流俗当僖宗西幸耻於事逆晦迹穷岩 中与弟修着书自适至光啓回銮乃出登第後人以其所居之圃为文圃山又五季分崩主簿洪文用不 为时屈宋熙宁间有石蕡者字华甫以世胄薄游鲠论忤权贵浩然而归俱隐於此所着诗文皆以文圃 名集数百年间後先相望清风照世乡人杨志作三贤堂以祀之西蜀何致一为记】宋蔡瑗【字希蘧 龙溪人嘉佑进士历典五郡累官至朝请大夫徽宗时上封事言商三宗寅畏周文王无逸为万世法上 嘉纳之後官提点江淮诸路坑冶着冇鵞城录及古今名贤録行世】谢伯宜【字希圣龙溪人熙宁进 士知长兴县有惠政开水利蝗不入境历官尚书都官郎秩满家居疏通九十九坑之水筑海成田由是 八九都皆成沃土邑人祀之】吴与【字可权漳浦人元丰进士累官通判潮州故人张天觉当国或讽 之使见与曰平生与天觉语皆忠义反呈身干进乎卒不往家藏书二万卷郑樵称海内藏书四家与其 一也】郑柟【字嘉树龙溪人初立功西夏历官修武郎靖康初金人围都城柟为四门都巡检力战死 刘光世上其事补其子纶承信郎】高登【字彦先漳浦人少孤力学宣和中为太学生金人犯京师登 与陈东等上书乞斩六贼绍兴中上疏万言及时议六篇秦桧恶其讥已编管营州闻朝廷行事小失则颦蹙不乐大失则恸哭随之临卒所言皆天下大计登事母至孝其学以慎独为本其所设施治狱赈饥 兴学除暴咸有条理着家论忠辨等篇有东溪集行世後朱子为守奏乞褒录赠承务郎】顔师鲁【字 几圣龙溪人绍兴进士陈俊卿器重之为御史遇事尽言无所阿挠为国子祭酒学行素孚规约率以身 先除礼部侍郎高宗丧制一时典礼多师鲁裁定晋吏部尚书师鲁孝友天至尝曰穷逹自有定分枉道 希世徒丧所守故其大节确如金石进宝文阁学士卒泰定二年赐谥定肃】林宗臣【字实夫龙溪人 受业高登之门登乾道进士官主簿贻书执政罢本州鬻盐素有藻鉴见陈淳谓曰子习科举之文非圣 贤大业授以近思録淳卒为儒宗】王遇【字子合龙溪人乾道进士少受业於张栻吕祖谦之门与廖 德明黄干陈淳友善守毘陵岁旱讲求荒政民被实惠历官户部郎中所着有论孟讲议两汉博议学者 称东湖先生】孙昭先【字延父龙溪人淳熙进士嘉泰初除司农寺簿迁寺丞出知衢州嘉定中除吏 部郎入对言朝纲未清邦用未节士气未振民病未苏四事卒官太府少卿子叔谨历知潮州有贤声】 陈淳【字安卿龙溪人少习举子业林宗臣授以近思录朱子来守其乡淳请受教朱子称其善问性孝 母病亟号泣於天乞以身代葬宗族之丧无归者居乡不沽名恬然退守而忧时论事感慨动人郡守时 造庐请教发明吾道之体统师友之渊源用功之节目读书之次序以示学者授迪功郎所着有语孟学 庸口义等书】黄子信【长泰人嘉定四年特科第二人以文学行诣为学者师调新会塲盐官清介不 阿赋诗自娱所着有散翁集】黄学臯【字习之龙溪人博通经史尤长於诗书春秋朱子守漳学臯与 同邑宋文礼俱以稚年论讲嘉定十六年登第终泉州察推】陈?立【名植以字行漳浦人淳佑进士 督岭南兵马帝昺航海植以舟师应援驰檄诸蛮图立宋後闻张世杰覆舟变姓名匿九侯山临终命葬 海滨曰吾死犹可南望崖山也弟格为监簿帝昺亡死之】元林广发【字明卿龙溪人历汀漳万户府 经历屡有差遣兵民请诸万户府曰愿还林君活我边人有三溪集传世子弼明洪武中知登州民感其 化所着有梅雪斋文集】萧景茂【龙溪人性刚直孝友至元四年南胜县民李智甫作乱掠龙溪景茂 与兄佑集乡丁拒之战败被执贼胁使从巳景茂骂曰我生为大元民死作隔洲鬼岂从汝为逆耶隔洲 其所居里也贼脔其肉决其口至耳傍景茂骂不絶声而死朝廷褒表之】王初【长泰人至大四年从 父义士樵刘岭山有虎出丛棘中搏义士伤右肩初应赴救抽镰刀刺虎鼻杀之义士得生又同县施合 德父真佑出耘为虎扼于田合德与从弟发仔持斧前杀虎父得生并旌其门】明胡宗华【自号草涧 居士龙溪人隐居武林赤石岩潜心理学洪武初以明经荐为本府训导讲说经籍为诸生法着草涧集 六卷子宜衡永乐中举贤良与弟春同俱笃学好修郡人称三胡先生】陈汶辉【字耿光诏安人洪武 初荐授礼科给事中帝颇好释氏教汶辉疏言古帝王以来未闻缙绅缁流杂居同事可相济也帝不听 汶辉累官大理少卿数言得失年九十余最後忤旨投金水桥下死】刘宗道【名驷以字行龙溪人洪 武中以秀才被徵对策第一举德行特异复居首拜都御史诏求直言上格君心泽民物二十事并见嘉 纳自是每侍食华盖殿多所讥切後为奸人所构徙南诏着爱礼集十卷乡人称爱礼先生】周宗起 【漳浦人洪武进士任寺丞燕兵入父子俱投水死】唐泰【字师廓长泰人通五经尤邃於易登永乐 进士知祁州辟召御试称旨欲大用之以亲老乞归侍养四方受业者日衆随才诲诱皆有成就着有思 诚斋铭学者称东里先生】李贞【南靖人永乐进士授翰林院编修与修五经四书大全後以不肯修 佛书贬高州府教授卒】谢琏【字重器龙溪人正统进士第三累迁侍讲上治安策十五事後陞南京 户部侍郎卒】周宣【字正举龙溪人正统进士授户部主事出为潮州知府时潮寇窃发宣入境约日招降贼怀犹豫遂殱之省臣欲乘胜尽戮宣谓胁从罔治全活以数万计潮地悉平陞太仆寺卿所着有 易斋稿】潘荣【字尊用龙溪人正统进士除吏科给事中景泰初疏论停起复抑奔竞数事帝纳之数 进谠言终南户部尚书荣恬淡谨厚服官数十年奉职无过卒赠太子少保】林雍【字万容龙溪人景 泰进士授行人成化初上疏劝修德格天亲贤讲学请进周程朱子於顔曾思孟之後不报历驾部郎中 乞归修蓝田乡约与乡人规劝其学始终本末有序有要学者称为蒙庵先生】陈真晟【字剩夫漳浦 人务为圣贤践履之学尝曰大学诚意乃铁门关主一二字乃玉钥匙也天顺间诣阙上程朱正学纂要 不报晚居漳之玉洲着有布衣藏稿】林同【字进卿龙溪人天顺进士为户部郎中撮钱谷枢要作指 南録历官广东左布政使巡按王哲奏为廉能第一】沈源【字澄之海澄人天顺进士为南京御史因 天变陈修德弭灾十事皆切时政巡视上江诸勲贵不便为所中贬卢氏知县均徭清讼政教大行】魏 富【字仲礼龙溪人成化进士授御史巡按广东时林蛮洞蜒为厉富廉不法吏置於理蛮蜒皆隶编户 迁浙江副使明慎庶狱赈济饥民皆有实政擢抚顺天持宪廉明无敢干者正德初陞刑部右侍郎致仕 卒】陈昂【字钦顒南靖人成化举人授太常簿明饬礼乐考究律吕时宫庭庆贺杂用优伶昂奏圣诞 之辰当备百顺以事至尊而养其中和奈何用杂剧乞依孔子诛侏儒例勅付司马帝嘉之迁太仆旋陞 少卿着有法夔夔遗论】洪异【字大同龙溪人宏治举人知崇德县擒江淮剧盗开天长河溉田万余 顷擢御史巡按广东檄平海寇陞广西参议归】林魁【字廷元龙溪人宏治进士为户部郎中永夀伯 朱德兄幸武宗欲废太平仓赐之魁力谏西僧大乘法王夺民田疏其不法历陞广东参政归着有白石 稿归田録】林祺【字子祥龙溪人母卒哀毁骨立足不踰户尝缉续朱子伊洛渊源録考亭丽泽録古 今指掌録】戴时宗【字宗道长泰人正德进士官吏部主事武宗南巡疏谏忤旨罚跪受杖历文选郎 中塞幸门清选法出抚郧襄发粟赈饥全活二十余万人奏薛侃狱开释株连者甚衆入为左佥都御史 归】蔡烈【字文继龙溪人受学於晋江蔡清及莆田陈茂烈隐居鹤鸣山之白云洞嘉靖间诏举遗佚 以母老辞所着有孝经定本大学格物致知传道南録朱子晚年定论大儒粹言】卢岐嶷【字希稷长 泰人嘉靖进士为兵部郎条上平倭三策出为江西佥事贼寇临江亲与接战斩获数千级平之转云南 参议以平凤继祖功擢贵州按察使】蔡文【字孚仲龙溪人嘉靖进士选庶吉士历迁广西参议除柳 州剧盗及横暴土酋历江西参政浙江按察使贵州布政陞贵州巡抚平都匀麻哈大华凡三奏捷以母 丧归卒】蔡应科【字思成龙溪人隆庆进士累官右副都御史巡抚广西军民畏威谿洞蛮猺皆讋服 屡迁南京右都御史时中朝朋党既兴是非淆乱应科以为忧言祸将贻之国卒官】唐尧钦【字寅可 长泰人隆庆进士历官刑科都给事上给郑贵妃祖郑福坟价五千两尧钦上疏言妃祖无与葬例贵戚 肃然司礼监张鲸怙权黩货事发上诛遣其党特宥鲸尧钦抗疏语多触忌後官南太仆卿归卒赐祭 葬】张佐治【字思谟平和人万历进士历宁波知府雪孀妇王氏寃狱捕杀人弃尸之盗人称为神擢 天津兵备道辟屯田数万顷以劳卒於官】张燮【字绍和龙溪人万历举人嗜学有文名崇祯中巡按 以理学名儒荐有诏徵用不就所着诗文及他编辑凡数百卷】郑怀魁【字辂思龙溪人万历进士为 户部郎管北新大军二廨宿弊一清上供大璫索珠贝睛緑急怀魁抗疏得减十之三後为处州知府听 断甚简民称半餐太守着有葵圃集】林秉汉【字伯昭长泰人万历进士授御史楚假王议起郭正域 力请行勘首辅沈一贯庇王计逐正域秉汉亦请详勘且言王既非假何惮於勘遂忤一贯贬贵州按察 司检校天启中赠太仆少卿】周起元【字仲光海澄人万历进士巡按陕西风采甚着卒以东林故出为广西参议天啓中擢抚苏松劾织造中官李实贪恣不法数事魏忠贤衔之逮起元弊狱中崇祯时赠 兵部侍郎諡忠愍特祠祀之】郑鼎【字尔调龙溪人万历举人为贵州广顺知州土酋安邦彦反骂贼 不屈死仆从死者六人赠光禄卿有司建祠祀之】马鸣起【字伯龙龙溪人万历进士为御史时保母 客氏比魏璫权倾中外鸣起抗言六不便帝怒杖一百叶向高力争之得不死崇祯中起历右都御史晋 冢宰命下卒諡忠简】林钎【字实甫龙溪人万历进士第三累官祭酒一日国子生请立魏忠贤像钎 沮之遂称病去崇祯初复官陈用人理财靖寇宁边四策晋东阁大学士卒于官諡文穆】林日瑞【字 廷辑诏安人万历进士历官都御史巡抚甘肃李自成陷城骂贼被磔赠兵部尚书 本朝乾隆四十一 年 赐諡忠烈】蔡时鼎【字台甫漳浦人万历进士为御史遇事敢言巡盐两淮疏列惠商裕课十 事捐其羡为开河费置属邑学田顺天乡试不售者造为飞语褫夺主考时鼎力争忤旨谪典史後起吏 部主事寻进南京礼部郎中卒官贫不具含殓士大夫赙而治其丧】黄道周【号石斋漳浦人髫年博 极羣书天启进士授编修崇祯初进中允疏陈用人行政之失刺大学士周延儒温体仁斥为民九年复 故官进右谕德以文章风节高天下严冷方刚不谐流俗公卿多畏而忌之所建白未尝得一俞旨顾书 不已以劾杨嗣昌夺情削籍谪戍广西唐王时督师至婺源遇 大兵被执死於江宁道周学贯古今所 至学者云集称为石斋先生所着有经解奏疏天文术数诗文等书 本朝乾隆四十一年 赐諡忠 端】洪应斗【海澄人天启武进士授福建水师把总海寇乱率所部南援副将陈希范驻师铜山日酣 饮贼乘风直下?斗独迎敌贼艘围之手杀数十人度不得出乃抱铳自沉死希范幸逃免及诬应斗败 逃给事顔继祖代白并请恤】陈璸【字宾王漳浦人天启进士崇祯十年为袁州府推官拒楚贼有功 屡迁湖广参议计平八排贼十六年张献忠陷长沙围参政周凤岐於澧州璸督兵往救军败被执欲降 之奋骂不屈断手剖肝而死事闻赠都御史諡忠贞 本朝乾隆四十一年 赐諡忠烈】何楷【字 元鋭镇海卫人生有异质读书过目不忘天启进士值魏忠贤乱政不谒选而归建紫芝书院讲学其中 崇祯时授给事中凤阳陷疏劾抚按罪末刺辅臣温体仁王应熊以讼狱繁兴列上八议言最详悉杨嗣 昌夺情与黄道周等劾之调南国子监丞福王时擢户部右侍郎唐王用为户部尚书以忤郑芝龙请告 归卒楷博综羣书尤邃於经学所着周易订诂诗经世本春秋绎学者传之】魏呈润【字倩石龙溪人 崇祯进士官兵科给事中疏陈兵屯之策请勅抚臣练所部壮士复请大修北方水政屡冇献替皆切时 务宣府监视中官劾罢按臣胡良机呈润力争坐贬秩归】涂仲吉【字德公漳浦人入太学崇祯中闻 黄道系狱上疏论救上怒予杖下狱鞫之桚指尽折不稍挫乃与道周俱论戍寻赦归授御史呕血卒】 本朝朱王造【字矫士平和人顺治初知永宁州吴三桂乱造义不从贼被系死狱中】黄梧【字君宣 平和人幼喜任侠顺治初以海澄来归封公爵授一等公世袭十二次康熙中耿逆变作梧病中投袂而 起痈口迸裂遂卒赠太保諡忠恪从子芳世袭爵兼提督福建军务平漳寇以疾卒於军芳世兄芳度守 漳城叛将吴淑等开门降贼遂投井死弟芳名守北门被执不屈死同时死者总兵黄翼游击郯宗涣及 戴铸陈谦张滴黄香蔡隆吴友朱武陈骥等俱加赠恤同邑人赖陞从梧攻复闳安授参将後守海澄被 围抗节死 诏恤其家】蔡而烷【字邦壁漳浦人顺治进士授东昌府推官多所平反台使荐之有明 如秋月肃若秋霜之语後谢病归】蔡而烜【字邦鄂而□弟顺治进士知桐栢县革陋规除冗役善决 疑狱妻林氏教妇女治绩紝民歌曰蔡公夫妇杜母召父致仕归老幼遮道送之】戴玑【长泰人顺治进士历官广西参议守柳州唐应元之乱亲斩渠魁猺獞畏服以裁缺归康熙十三年耿逆结海寇围漳 州玑出赀招乡勇扞御贼遁去十七年长泰失守全家被掠贼饵以官不屈絶粒死】黄相【龙溪人康 熙中广东副将讨高明壠泔贼被执不屈死事闻赠都督佥事廕其子】蔡世远【字闻之漳浦人康熙 已丑进士由翰林历官礼部侍郎学有渊源蔚为一代儒宗尝主鳌峰书院所就多知名士雍正甲辰 诏入上书房侍读凡八年恭恪勤敏为 上所重作文以昌黎为宗尝言惟理足可以载道气盛可以 达辞所着有二希堂集上特赐序以荣之卒諡文勤】

宋刘子羽【字彦修崇安人绍兴八年御史常同论子羽十罪上批出白州安置赵鼎曰上谓章疏 中论及结吴玠事今方倚玠恐不自安同疏再上以散官安置漳州】赵鼎【字元镇闻喜人宋高宗时 为相谪官居漳州】岳震【父飞尝被诬震谪岭南後移於漳】向士璧【字君玉常州人贾似道疾其 解漳州围之功讽御史罢之出漳州安置】明丰熙【字厚学鄞人世宗时为翰林学士兴献王尊称礼 定熙疏谏不得命伏哭左顺门遂下诏狱掠治复杖之阙廷遣戍镇海卫屡更大赦不原熙处之恬然寓 居云洞日以读书为事閲十有三年竟卒於戍所】邵经邦【字仲德仁和人嘉靖时以日食建言谪戍 镇海与同戍丰熙陈九川时相讨论居三十七年卒】李材【字孟诚丰城人为都御史坐事戍镇海一 时从游者衆称为见罗先生】


五代郭显忠【固始人为镛州刺史政尚清简以德化民凡丧不能举者捐俸赙之岁歉尝发廪以 赈卒民祠之】宋葛宫【江阴人仁宗时知南剑州土豪彭深聚党数百凭依山泽为盗不可捕宫遣县 尉许抗谕降之并溪山多产铜银吏挟奸罔利课岁不登宫一变其法岁羡余六百万三司使闻於朝论 当赏宫曰天地所产吾固盗之又可为功乎卒不言】刘滋【崇安人天圣中知南剑州州北有黯淡滩 湍猛多覆舟滋即滩旁开港流三巨洲凿七盘石转山三曲二百余丈遂为安流】曹修古【建安人天 圣中知南剑州姑建学馆市田饩士为诸郡倡政平讼理吏民畏服】辛炳【候官人官权殿中侍御史 先是蔡京废发运司转船仓为直达仓炳极疏其弊京怒以炳为沮挠责监南剑州新丰塲亷谨有善 政】张觷【福州人守南剑州会范汝为?建州遣叶彻拥衆宼南剑时统制官任士安不肯力战觷独 率州兵与战分为数队命城中杀牛羊豕作肉串仍多具饭将战则食第一队遣之入队次便食第二队 度其遣兵力困即遣往代更迭交战彻中流矢死衆败走觷知士安惧无功即函彻首与之州兵皆愤觷 曰贼必再至非与大军合力不能破也士安得之大喜未几彻子引衆声言复父讐缟素来攻於是士安 与州兵夹攻大败之城赖以全】俞伟【宁波人元佑中知顺昌民生子多不举作戒杀子文召诸乡父 老列坐庑下亲酌而侑之出其文使归劝乡人岁月间活者千计转运判官曹辅上其事朝廷嘉之改就 一官仍令再往】王廷彦【庐陵人元佑中知尤溪性明敏力锄强悍监司有滞讼疑狱辄委决於廷彦 漕使陈宗按部过县境不入留诗挐洋驿云畲田高下趁春耕野水涓涓照眼明莫道深山最深处人人 解说长清官】李纲【邵武人宣和元年京师大水纲疏言隂气太盛当以盗贼外患为忧朝廷恶其言 谪南剑州沙县税务】朱松【婺源人宣和中补尤溪尉邑居僻左终岁无将迎松於公事之余读书力 学无一息少废子熹生於尉官舍】吴逵【崇安人宣和间通判南剑州三溪有九滩最险逵募工开凿 尽平之】朱倬【闽县人高宗时通判南剑州建寇魏阿衆数千剑隣於建兵愞不可用倬重赏募卒擒 获境内迄平】陈摅【鄞人绍兴中知将乐邑俗家举一子富室不过二子余悉弃之摅谕以天性申以 令甲周之官钱犯者究治自兹民无不举子者】董居安 【松溪人乾道中知顺昌清俭如寒士时县鹾法更变帑藏空虚吏请如旧令计民产赁钱谓之纲本居 安以为赋外之歛不聼优游措置不劳而办】石墪【会稽人乾道中知尤溪学校久废塾聘古田林用 中来掌敎事而增其弟子员亲率佐吏宾客往临之因为陈说圣贤修已治人之学讲求其义理至当之 归闻者兴起乡豪据险不输租赋塾为榜谕即歛手聼命岁大疫多治药饵遣医散之村落赖以活者甚 衆及代去民像祀之】宋南强【山东人淳熙间知沙县专尚德化解官去民立甘棠碑于县东南强受 学於朱熹尝贻之书曰道聼涂士友之言具知执事一意抚摩民不劳苦官无废事是可尚也】余嵘 【龙游人嘉定间知南剑州治事明决有讼者谕若家人父子尝以钱赎杨时宅而廪其後於学宫时杨 宏中教授南剑州嵘与之相得甚欢】陈宓【兴化人嘉定中知南剑州时大旱疫蠲逋赋十数万且弛 新输三之一躬率僚吏持钱粟药饵户给之创延平书院悉仿白鹿洞之规】赵汝造【宋宗室嘉定中知南剑州博学通敏剖断如流沙县岩前乡山僻民悍盗贼窃发造据险立寨置兵防之患顿息】陈□ 【候官人绍定二年冬盗起闽中以宝章阁直学士知南剑州兼福建路招捕使亲提兵至沙县顺昌将 乐清流宣化督捕所至克捷进攻五贼营砦平之破潭瓦磜贼起之地夷其巢穴诛汀州叛卒谕降连城 七十有二砦汀境皆平】徐元杰【上饶人淳佑元年差知南剑州会峡阳宼作擒渠魁八人斩之余释 不问父老相语曰侯不来我辈鱼肉矣郡有延平书院率土博士会诸生亲为讲说民讼率呼至以理化 诲多感悦而去输苖聼其自槩阖郡德之】黄去疾【邵武人咸淳中知将乐创龟山书院集简册政暇 与士子讲习其中取龟山纪年订正之题曰年谱行於世】朱士宏【固始人宋末知南剑州节制诸军 时属邑不靖从容抚谕脇从誓不妄杀民赖以全已而扈从入海竟死於难】元李铉【至正间袭兄钧 万户守延平擒宁化寨宼魏梅受解福州围复击福安寇于泗州政和桥弗克死之追赠陇西郡公】曲 惠【正定人至正中为尤溪尉摄县事洪巾宼压境惠誓以死守倡勇敢拒战邑赖以全後承阃檄率兵 抵晋安死於贼闻者痛悼】明唐铎【虹县人洪武元年汤和克延平以铎知府事拊辑新附政尚寛平 士民安之】胡子琪【吉水人洪武中知延平府时?事侧有淫祠数为妖前守徙舍以避琪毁之更作 居室其上饬敎励士务以礼化民卒於官】张缙【泽州人洪武中知顺昌县公平亷恕开渠引龙兴岩 水以灌民田民名为张公渠】陈善【夏邑人洪武中知沙县捕灭冯谷堡宼党兴礼重士吏民悦服】 倪俊【无鍚人洪武末知沙县先是郡五邑税粮悉从海道转输镇东卫山民不能驾舟多致覆溺俊奏 改输福州延平二卫民感其德】朱孟常【余姚人永乐中知南平县为政不尚苛严有古循吏风西芹 河泊所渔户凋残鱼课尝逋孟常奏蠲之江西民兵采木过县饥饿濒死赈粟全活焉中官督木刻期至 县期廹而木未集知孟常才委之从容集事而民不扰】陈仕渊【绍兴人永乐间为尤溪英果寨廵检 吴民吴十帅寇德化诸县仕渊率衆捕戮之余党复起与力战於罗畲塲兵败死焉】李秉【曹州人正 统间授延平推官沙县豪诬良民为盗而淫其家秉捕抵罪豪诬秉坐下狱副使侯轨论豪如法由是知 名徵入都察院理刑】张敏【徐州人正统间为尤溪簿沙宼犯县敏率衆御之或告以贼势猖獗敏曰 吾尽吾职死何憾贼据险敏先登与战力尽而死】徐昇【贵溪人正统间袭正千户镇将乐值沙县贼 攻城昇运筹战守贼造吕公车攻城将?昇设大木抵之又熔铁泼车乘势破贼邑赖保全】丁瑄【正 统间为御史时邓茂七为乱党数万人?二十余县命瑄往招讨瑄令通判倪冕据要害而身与都指挥 雍埜等屡殱其魁遂斩茂七招胁从复业尤溪贼郑永祖攻延平复擒斩之余党溃散】丁泉【汶上人 为延平卫指挥同知正统中剿沙尤寇有功陞行都指挥佥事以剿上杭盗死於行间】孙衍【华亭人 宏治中知延平府有惠政盗杀人刧财县诬以良民抵罪衍捕得正盗出良民於狱以祷雨劳瘁卒郡人 祀之】陈大经【上虞人宏治中为将乐知县县岁漕以给莆莆又漕以给县风涛湍悍覆溺相望大经 请各留本县民便之】李熙【上元人宏治中将乐知县亷勤果毅不避权贵立义仓建浮桥重祀典在 任六载百废具举擢监察御史】李震【来宾人宏治间知顺昌沙宼胡天秀倡乱邑境骚动震率子侄 李文李武统民兵追剿於大胜庵民赖以安】欧阳铎【泰和人正德中为延平知府毁淫祠数十百所 以其材葺学宫司礼太监蓝敬家奴杀人立置之辟】罗珊【南海人正德中知永安县时牟利者讹言 县西南忠洛乡有银鑛其地去县六十里密迩大?山旧为盗薮珊抗言禁阻事乃得止】陆深【上海 人嘉靖中历国子祭酒充经筵讲官言讲官撰进讲章阁臣不宜改窜忤辅臣谪延平同知较阅簿书鈎 稽奸蠧不以出自讲帷怠于郡政】徐阶【华亭人嘉靖中为翰林编修以论事忤张孚敬斥为延平府推官连摄郡事出繋囚三百人毁淫祠剏乡社学捕剧盗百二十人迁黄州府同知】林元伦【台州人 嘉靖中通判延平府平尤溪盗有功析置大田县之议元伦发之】陆相儒【秀水人嘉靖中知延平府 值兵燹後首省坊里供亿库役病民多至破产相儒为条其事改徵折银募人守库全闽着为令】海瑞 【琼山人嘉靖中署南平敎谕御史诣学宫属吏咸?谒瑞独长揖曰台谒当以属礼此堂师长教士地 不当屈也】傅宗臯【丰城人万历中为将乐知县廉静果断弭盗辑奸至於夜户不闭徵入为御史】 邹维琏【新昌人万历中授延平推官耿介有大节巡抚袁一骥以私憾摭布政窦子偁罪维琏以去就 争监司欲为一骥建生祠维琏抗词力阻行取授南京兵部主事】解学夔【扬州人天启间知沙县慈 祥待士有礼会大旱亲步祷雨甘霖立至人呼为解雨立亭纪绩】王士和【金谿人崇祯中举於乡唐 王时擢延平知府王在延平寄托甚重及仙霞关破王走汀州士和居守警报叠至士和召父老曰吾虽 一月郡守当与城存亡若等可速出勿膏斧鑕衆泣士和亦泣退入内署从容正衣冠闭户投缳死】本朝钱嘉伦【浙江人顺治三年由举人任顺昌知县时土寇攻城嘉伦同典史周世榜悉力拒守後城 陷俱不屈死】柴自新【济南人顺治三年以署守备驻防延建汀邵四郡屡立战功十年将乐城吴赛 娘聚衆拒险为乱自新单骑入其寨晓以祸福贼怀疑未决因於小楼上置酒与之结誓犒其将领於楼 下至二更自新斩赛娘首以衣裹之下楼突围出贼党遂平】董璘【广宁人顺治三年任沙县知县时 邑初辟民多流亡璘次第安集四年流宼攻城守御日久粮乏无援城陷死之】高咸宁【钱塘人顺治 三年以贡生从征入闽委知永安县寛惠得民心次年流寇攻城率民死守相持四阅月城破骂贼死】 钱楞【嘉善人顺治三年从征入闽委署将乐县会山寇吴长文谢七宝等窃发围城城中弁兵俱调援 顺昌未归楞与县丞方抗督乡勇拒守九月城陷楞犹率家丁巷战坠马见杀雍正六年追赠按察司佥 事入祀忠义祠】宋可发【胶州人顺治六年任将乐知县值巨寇啸聚保御无失尝着兴革条议六事 至今颁为全闽定式】张国柱【辽东人镇守延平副总兵官时土宼蜂起延平城孤兵寡国柱从容守 御冲围?阵每以身先贼望风披靡曰小张飞来矣遂遁去】余光辰【福清人顺治八年署南平敎谕 耿逆叛义不从贼忿志呕血而卒】傅登瀛【盖州人康熙三年知沙县事首革加派之弊民感之时归 诚弁兵屯境上为量地以居民民不滋扰邑人立祠祀焉】谢象超【安邑人康熙九年任沙县知县邑 初田赋混淆民多赔累相率逃亡象超从田起赋豁絶除虚衆始复业耿逆之乱奸民乘机窃发象超步 行户晓督令自守邑赖以安】李埙【汤隂人康熙七年知尤溪县劝农课士以清介得民心耿逆之乱 贼党至县埙不屈被执百姓号泣拥护不得前遂遇害追赠按察司佥事入祀忠义祠】张陛【山隂人 任延平同知康熙十六年摄沙县篆时邑初脱兵火老弱流亡陛多方招集又置大塚收瘗暴骴以劳卒 於官崇祀名宦】萧来鸾【吉安人康熙间历知延平府与士民相接必以孝友仁爱为训尝条陈徵输 良法十六则行之官民交赖】

五代唐廖澄【顺昌人梁开平二年进士後仕南唐累官大理寺评事宋曹彬取江南围金陵甚急 校书郎林特劝之降澄曰吾久仕唐君臣之义不可废也乃预以死事遣苍头归报其家城陷从容引 决】宋陈世卿【字光远南剑人康熙进士再调东川节度推官会李顺宼两川同幕谋图全计世卿正 色曰食君禄当委身报国奈何欲他图耶贼引去景德初授福建转运使历荆襄北路转运使蛮人侵地 命领兵讨之标正经界取其要领置沣州武口等砦以控制之自是平定张朝召对真宗器其材授秘书 少监加赐金紫知广州卒録其子安南主簿俨为太祝】张若谷【字德繇沙县人进士及第为邑州军 事推官拒宼有功调全州入见真宗识其名顾曰是常在邑州御贼者即特改大理寺丞累官至尚书左 丞所至有循良迹不激讦取名】杨时【字中立将乐人熙宁九年中进士第调官不赴以师礼见程颢 於頴昌其归也颢目送之曰吾道南矣又见程颐於洛张载着西铭时疑其近於兼爱与颐辨论往复闻 理一分殊之说未尝求闻达而德望日重四方之士不达千里从之游号曰龟山先生有使高丽者国主 问龟山安在使囘以闻召为秘书郎迁着作郎朝廷方图燕云时陈时政之弊金人围京城勤王之兵四 集时言当立统帅一号令又言童贯梁方平何灌当正典刑除右谏议大夫兼侍讲议者欲割三镇以讲 和时极言不可钦宗时兼国子监祭酒疏王安石邪?之害安石遂降祀之列高宗即位除工部侍郎致 仕卒諡文靖时浮沈州县四十有七年晚居谏省仅九十日凡所论列皆切於世道朱熹张栻之学得程 氏之正其源委脉络皆出於时子迪力学通经亦尝师程颐云】冯梦得【字初心将乐人笃志嗜学博 洽经史登嘉佑进士历给事中累官至礼部尚书居官不私荐抜尝奏立龟山书院请赐田养士复其後 以主祀时谓扶植道南一脉梦得之力居多】廖正古【字明远将乐人治平进士知西安县有惠政屡 言青苗不便遂乞归着有归田集弟正一字明畧元丰进士元佑中召试馆职苏轼得其策击节叹赏名 亜四学士常居言路着直声出知常州後人元佑党籍有白云集八卷】周諝【尤溪人熙宁进士知新 会县时行新法郡县风靡諝独恃不可上书力陈其弊乞归着有孟子解义学者宗之】陈瓘【字茔中 沙县人少好读书元丰中中甲科调湖州掌书记判官蔡卞每事加礼焉瓘知其术屡引疾求归徽宗时 为左司谏极论蔡卞章惇安惇邢恕之罪权给事中书论曾布过出知泰州崇宁中除名窜袁州亷州移 彬州稍复宣德郎子正彚告蔡京有动摇东宫迹事下制狱并逮瓘狱具正彚流海上瓘安置通州瓘尝 着尊尧集谓绍圣史官专据王安石日録改修神宗史变乱是非不可传信张商音为相取其书既上而 商音罢瓘徙台州宰相命凶人石悈知州事而窘辱百端终不能害屡移楚卒瓘论京卞皆披摘其处心 发露其情慝最所忌恨故得祸最酷靖康初赠谏议大夫召官正彚高宗时赐諡忠肃正彚官直秘阁志 节不忝其父】黄裳【字冕仲南平人博学鸿词尤邃礼经元丰五年对策第一政和间知福州累迁端 明殿学士礼部侍郎晋尚书方三舍法行裳谓宜近不宜远宜少不宜老宜富不宜贫不如遵祖宗科举 之制人以为确论年八十七卒着有演仙集六十卷】吴仪【字国华剑浦人清修力学荣利不入於心 大为杨时所重罗从彦常师事之从弟熙字季明博学励操时称双璧】曹辅【字载德南剑州人第进 士历秘书省正字政和後帝多微行臣僚阿顺莫敢言辅上疏切谏上令赴都堂审问少宰王黼令吏从 辅受辞辅操笔曰区区之心一无所求爱君而已遂编管郴州处郴州六年怡然不介意靖康中累官书 高宗即位仍旧职未几卒弟中字久德与辅同举进士知永州靖康中闻京城失守积愤成疾卒】罗从 彦【字仲素南剑人闻同郡杨时得程氏学遂往学焉曰不至是几虚过一生矣尝与时讲易至乾九四 爻云伊川说甚善从彦即鬻田走洛见颐问之即而筑室山中絶意仕进尝采祖宗故事为遵尧録拟献 阙下会国难不果朱子谓龟山倡道东南士之游其门者甚衆然潜思力行任重诣极仲素一人而已学 者称曰豫章先生淳佑间諡文质】李侗【字愿中剑浦人闻郡人罗从彦得河洛之学以书谒之从之 累年授春秋中庸语孟之说从彦极称许焉既而退居山田谢絶事故余四十年食饮或不絶而怡然自 适事亲孝谨仲兄性刚多忤侗事之得其瓘心亲戚有贫不能婚嫁者则为经理振助之其接从学虽随人浅深施敎而必自反身自得始既闲居若无意当世而伤时忧国论事感激动人朱松雅重侗遣子从 学卒得其传朱子尝称侗充养完粹无复圭角平日恂恂於事无甚可否及酬酢事变断以义理则截然 不可犯又谓自从侗学辞去复来则所闻益起絶其上达不已如此子友直信甫皆举进士信甫仕至监 察御史以特立不容於朝云】邓肃【字志宏沙县人少警敏能文李纲奇之相倡和为忘年交居父丧 哀毁踰礼入太学时江南贡花石纲肃作诗十一章言守令搜求扰民用事者见之屏出学钦宗嗣位召 对便殿力诋权臣人以为狂钦宗容之补鸿胪寺簿金人犯阙肃被命诣敌营留十五日而还张邦昌僭 位肃义不屈奔赴南京擢左正言遇事感激不三月拒二十疏言皆切至会李纲罢肃奏辩执政怒罢归 疾卒】廖刚【字用中顺昌人少从陈瓘杨时学登崇宁进士宣和初擢监察御史时蔡京当国刚论奏 无所适绍兴初盗入顺昌刚遣长子迟谕贼贼知刚父子信义散去召为吏部员外郎请经营建康亲拥 六师往为固守计以杜金人窥伺历拜御史中丞知无不言秦桧衔之金人叛盟刚乞起旧相之有德望 者桧闻之曰是欲置我於何地耶改工部尚书致仕卒子四人迟过遂遽仕皆秉麾节邦人号为万石廖 氏】张致远【字子猷沙县人宣和进士绍兴中除殿中侍御史时江西帅胡世将请增和买绢折纳钱 致远疏罢之又请罢榷福建盐除户部侍郎再为给事中以显谟阁待制致仕卒致远鲠亮有学识历台 省侍从言论风旨皆卓然可观赵鼎尝谓致远有士望他日所守当不渝识者谓鼎为知人云】范旺 【顺昌县廵检司军校也顺昌盗俞胜等作乱土军陈旺与射士张衮谋举皆应之旺叱之曰吾等父母 妻子皆受国家廪食以活今力不能讨反更助为虐是无天地也凶党忿剔其目而杀之子佛胜年二十 以勇闻贼诈以父命召之至则俱死贼既平旺死迹在地隐隐不没邑人惊异为设像城隍庙岁时祭享 绍兴中诏赠承信郎】冯安国【字彦修顺昌人力学能文行谊尤高建炎中范汝为据富沙籍民降附 安国不屈死】陈渊【字知默瓘之诸孙有文学绍兴中廖刚胡寅朱震张致远等荐充枢密院编修官 李纲辟为制置司机宜文字诏侍从举直言极谏之士胡安国以渊应除监察御史寻迁右正言面对论 程颐王安石学术同异秦桧婣党郑亿年复资政殿学士渊言亿年有从贼之丑乞寝其职名桧怒嗾何 铸论罢之】廖德明【字子晦南剑人受业朱子登乾道中进士第累迁吏部左选郎官尝语人以仕学 之要曰德明自始仕以至为郡惟用三代直道而行一句而已有槎溪集行於世】黄复【字乾叟沙溪 人宝庆进士通判滁州与守陈广协力拒金广中礟死复摄州事八十余日援不至前後数百战而殁制 帅赵葵上其事特为立祠着书凡三十卷子垕广皆为从事郎】元郭居敬【尤溪人性至孝事亲左右 承顺得其欢心既殁哀有过而与礼称尝摭虞舜而下二十四人孝行之概序而诗之用训童蒙虞集欧 阳元欲荐於朝居敬固辞不起】吴文让【将乐人至正间为龙溪县尹漳州李志甫反文让散储募兵 往击之力战而死】陈君用【字子材延平人少负气勇猛过人红巾起闽阃授君用南平县尹给钱募 兵君用散家财断之复建阳浦城等县以功授同知建宁路事贼围福州君用率兵往援大败贼衆权同 知帅都元帅引兵至连江率壮士六十人徒步斩杀贼溃复合君用大呼转战中枪而死赠怀远大将军 頴川郡侯諡忠毅】张昇【字伯起顺昌人累官江西儒学提举至正末陈友谏陷豫章索昇所署印昇 叹曰吾自幼蒙被国恩今年几七十可违义苟生堕先世而辱名敎耶遂投印井中不食死】明张智 【字原累顺昌人昇之子洪武初以明经举授夷陵州学正才识卓异召为礼部右侍郎凡礼乐制度多 所建明】邓文监【字德声永安人洪武进士知茂名县治最内擢历都御史风裁凛凛不畏强御出往 四川陕西巡茶贵戚犯禁者劾置之发】李文殊【字宗礼将乐人永乐中用荐除工部给事中左迁县丞後历刑曹知广信府持身亷介布素疏食若寒士乞休归会沙尤寇犯县文殊赞画城守邑赖以全又 减粮差苏民困置永安县皆有力焉】叶宜【字守义南平人永乐进士除铜州府同知历迁卫辉知府 除浙江参议致仕居官尽职寛严适宜在卫辉时蝗为灾宜祷於城隍忽有羣鸟飞食之蝗尽而鸟死宜 命穿穴葬焉祭之以文人号为鸟塜】廖文昌【字克盛沙县人永乐举人历官御史廵按两广风裁甚 着致仕归值邓宼破县被执骂贼而死】上官仪【字必达沙县人家贫役於县坐逋贼繋狱题鬬鸠诗 於闤户知县见而奇之命再赋应声而成遂资令读书成永乐辛丑进士授咸宁知县三载擢知州民扶 携老稚泣留当道闻於朝以知州复署县事六年改任沧州致仕归】萧原【字本初顺昌人永乐四年 官监察御史坐事谪交趾新安府推官单骑之任属交址复反欲降之不屈死】黄琛【字廷献将乐人 正统进士为户部主事督储苏松有声旱祷辄应人呼为主事雨历员外郎中被命赈淮北全活甚衆擢 江西布政政务寛简会峒宼作夜政其砦俘其酋余党悉平历官南户部侍郎廵抚四川还京卒】刘璋 【字廷信南平人天顺进士历户部郎中会计精核吏不能欺成化中擢山东参政历总督漕运廵抚郧 阳四川政绩甚着宏治时累迁工部尚书有诏求善造铜鼓及能击者璋言四方告灾正撤乐减善之时 岂宜为此又言不宜兴大工动大衆徵财贿帝皆纳之以太子少保致仕】罗明【字文昭南平人成化 进士授御史廵按广西时密诏镇守中官贡禽鸟抗疏止之帝范白金为真武像遣使送武当山又疏谏 尝陈修省事宜言銮舆游幸南城西苑赐赉无度非敬天弭灾之道迁陕西副使屡迁右副都御史廵抚 甘肃所至有声宏治二年召拜工部右侍郎卒】廖中【字用中顺昌人成化进士官刑部员外郎陞山 东佥事筑夀章堤岸以劳进副使力请致仕中幼丧母事继母以孝闻异母弟四人睦之如同产在刑部 时莆田林俊言事逮狱中使人存恤其家俊谪官中令其弟晟偕行又命一仆送至贬所人咸义之】廖 得金【南平人世业农自曾祖迄得金昆弟诸兄凡五世同居共爨每晨起妇女聚一堂以次列坐治女 工男子出治农业长者荷畚挿前行诸子侄各执田器随之无敢踜躐人谓其家有古礼敎之遗】萧崑 【字叔刚将乐人尝从蔡清受易正德丁卯举於乡敎谕绩溪聘入奥闱途次为宸濠所执欲降之崑慷 慨言曰殿下违祖训干天命复欲辱义士乎卒不屈死】胡琼【字国华南平人正德进士由慈谿知县 入为御史历按贵州浙江有声嘉靖初席书以中旨拜尚书琼抗疏力争寻偕廷臣?阙争大礼世宗怒 下狱廷杖卒隆庆初赠光禄少卿】黄焯【字子昭南平人正德进士历永州知州严禁亲丧不葬及破 产饭僧俗为丕变九溪蛮叛服不常师兴率赋诸民焯取郡盐引钱贮库备军需以纡民赋遂着为令擢 湖广参政致仕归】田顼【字希古尤溪人正德进士有文章名历兵礼二部郎中出督湖广学政辟亷 溪书院敎饬诸生与讲性命经济之学迁贵州副使以母老乞养归母至九十七岁而殁顼攀号躃踊水 浆不入口人称其孝】游居敬【字行简南平人嘉靖进士改庶吉士授御史廵按应天纠劾豪恶风采 肃然出为浙江佥事累迁副都御史廵抚云南黔国公沐朝弼故恣横居敬裁之以法弼衔之会东川酋 阿堂作乱居敬请合川贵三省兵剿之寻?其□陞兵部侍郎未代朝弼嗾言者论其喜功生事下狱杖 戍碣石隆庆初赦归荐起刑部侍郎寻乞归卒居敬学务实践身甘茹苦衣粗食粝一蓆十年古风直节 一时鲜俪】陈潮【永安千户陈璨子嘉靖中流宼入境灿督兵御之潮从行贼忽奄至灿被创仆地贼 将加兵潮以身菽父血流被体佯死仍忍痛负父归以免】李富【字尚礼将乐人为邑诸生以母多病 遂絶意仕进居常非庆吊不履市?年六十丧母庐墓号哭释服谓其子曰吾早丧父未能为服遂设位 而哭三载如母丧之仪】田一儁【字德万隆庆初会试第一选庶吉士授编修进侍讲张居正将廷杖吴中行等偕同官赵志皋等具疏救格不入乃从学士王锡爵诣居正求解陈大义词独竣居正心嗛之 以请告归获免於逐居正败起故官屡迁礼部左侍郎掌翰林院卒】徐尚卿【字师臣南平人举於乡 为剑州知州崇祯十年李自成惠登相等以数十万衆入四川尚卿知贼必至聚士民泣曰城必不能守 若辈速去吾死此衆泣请偕去尚卿不可阅二日城陷投缳死节赠右参议 本朝乾隆四十一年】 【赐諡节愍】 本朝邹仪周【字西斋南平人顺治中由举人任丹徒知县以清节着致仕朝耿逆之变被拘下狱誓不 屈呕血而死】严自泰【字去骄尤溪人顺治进士为亳州牧有声致仕家居耿逆招授以职不屈繋狱 及大兵至始得免】卢菁【沙县人顺治戊子员母避兵遇虎踞路菁以身蔽母号曰宁噉我毋伤吾母 虎俛首去】邓可权【字仲达尤溪人顺治进士丙申宼犯邑城有议歛金求和者可权谓令曰吾财有 尽贼欲无厌非计也不若以此为战守计令从之城赖以全授荔浦县未赴卒】徐日森【将乐人幼以 孝称比长贸迁於外忽梦父病即驰归父果呻吟牀褥寻就愈後父母俱年至八旬生平所置产悉着父 名均分诸弟雍正六年 旌表】廖鼎佐【将乐人顺治戊子贼陷邑城扶母避难山中闻父被执即奔 赴求以身代贼感悟并释之雍正七年旌表】 罗基【沙县人年六岁母疾躬侍汤药晨夕不离母卒 哭泣拜奠如成人父娶後妻基事之曲得其欢心兄弟八人友爱雍睦为乡闾所重】廖悦【将乐人性 至孝年未冠父为奸民所执悦奋身奔救罄赀以赎得免二亲殁庐墓终身雍正九年 旌表】

宋朱熹【婺源人父松任尤溪尉寓延平郑氏而熹生後遭父丧徙崇安依父友刘彦伦居焉】赵 师檟【以罪拘管西外宗正司福建提刑王梦龙以智勇可用属制军器会宼逼尤溪师檟统卒数百往 戍大书於旗曰不与贼俱生人皆壮之迎敌於林岭身为先锋战十余合所乘马适陷田中贼断其左臂 师檟以右手拔背刀斩七级力尽仰天呼曰师檟报国死於此矣遂殁尤溪民为立庙战处赠武节郎】 明艾南英【字千子东乡人两京继覆江西郡县尽失南英乃入闽唐王召见陈十可忧疏授兵部主事 寻改御史明年八月避地西郊兴化寺卒】彭君选【不知何许人寓永安文昌桥生祠内丙戌八月衣 巾北向叩头毕即赴水死留题壁间有逃来闽地又如此之句】王孙蕃【号生洲雄县人崇祯时为御 史两疏劾监军中官刘元斌杀掠罪状并陈剿宼方畧帝御中左门手其疏示百官暴斌罪下之理後为 马士英党修隙落职隐居延平坐卧小楼不通欵谒布衾簟食仪范凛然】


三国吴郑胄【沛国人有文武资局稍迁建安太守吕壶宾客於郡犯法胄收付狱考究壹怀恨後 密谮胄权大怒召胄还潘濬表为陈请得释】王蕃【永安初为建安太守时创置伊始蕃筑城覆船山 下建立郡治纪纲庶务厥功居多】南齐陶季直【秣陵人永明中建安太守为政清静百姓安之】唐 张文琮【昌乐人永徽中为建州刺史州尚淫祀不立社稷文琮下敎曰春秋二社本於农今此废不立 尚何观於是始建祀场民悦从之】叶颢【武德中为建州刺史会妖贼武遇作乱颢婴城自守城?不 屈死民立庙富沙祀之】崔造【安平人为建州刺史朱泚乱造辄驰驿比州发所部兵二千以待命德 宗嘉之京师平召还自以舅源休与贼同逆上疏请罪帝以为有礼下诏慰勉】李频【夀昌人为建州 刺史既至以礼法治下更布条敎时政乱盗兴而建赖频以安卒於官丧归父老相与扶柩葬永乐洲为 立庙岁祀之】宋李觉【益都人太宗时通判建州秩将满州人借留诏褒之】陈世卿【南剑人知建 州真宗知其材干踰月授福建转运使】赵拚【衢州人康定初以着作郎知崇安县为政本於孝悌不 严而肃民莫敢犯尝见南郊土旷废耕询其故曰无水利也拚相地开渠濬陈湾陂引西郊水又筑堤达 星洋溉田数千顷累官参知政事諡清献】方偕【莆田人知建安县县产茶每岁先社日调民数千鼓 噪山旁以达畅气偕以为害农奏罢之】陈襄【侯官人为浦城主簿摄令事县多世族以请托胁持为 常令不能制襄能尽革其俗贼曹捕偷儿至数辈襄语之曰某庙钟能辨盗犯者扪之辄有声乃遣吏先 引以行自祷钟所隂涂以墨命羣盗往扪少焉呼出独一人手无所汚扣之乃为盗者遂服罪】辛次膺 【莱州人政和中闽寇范汝为?建州宰相吕颐浩以次膺宰浦城遏贼冲比至寇党熊志宁已焚其邑 於是披荆棘坐瓦砾中安辑吏民料丁壮治器械厄险阻号令不烦邑民便之】王鼎【馆陶人皇佑间 知建州其俗生子多不举鼎为条敎禁止盗犯茶盐者衆一切杖遣之监司数以为言鼎弗为变】马彦 博【为统制官贼寇浦城县夹溪而屯据险设伏以邀官军彦博死之】胡宪【崇安人绍兴中添差建 州敎授日与诸生接训以为巳之学郡人程元以笃行称龚何以亷节着皆迎致俾参学政学者自是大 化】赵善俊【孝宗时知建州建俗生子不举善俊痛?之捐俸以助再知建州岁饥民羣发富家廪监 司欲调兵掩之善俊曰是趣乱也谕许自新平米价民乃定邑尉入盗死罪以希赏善俊辨出之】洪迈 【番阳人孝宗时知建宁府富民有睚眦杀人衷刃篡狱者久拒捕迈正其罪】任希夷【眉州人孝宗 时调浦城簿从朱熹学笃信力行熹器之曰伯起开济士也】陈居仁【明州人孝宗时知建宁府岁饥 出储粟平其价弛逋负以巨万计代输畸零?税】沈作宾【归安人宁宗时知建宁府入觐乞申严诡 户之禁】傅伯成【泉州人嘉定中为建宁府华岳忤韩侂胄下大理贬建宁园土中伯成怜之命狱卒 出入无系子壅以宣敎郎知崇安县增学田筑旧堤创广惠仓亦多政绩】赵必愿【余干人嘉定中知 崇安县剖判如流吏不能困修学政立催科法列户各为三等以三期为约足者旌之未足者寛以趣之 踰期不纳者里胥程督之民皆感悦愿输革胥吏鬻盐之弊擅发光化社仓活饥民旧有均惠仓无所储 必愿捐缗钱增籴至二千石力主义役之法】陈□【侯官人绍定中提点福建刑狱招捕使兼知建宁 府衢州寇汪徐来二破常山开化势甚张□命淮将李大声提兵七百出贼不意夜薄其砦贼出迎战见 旗惊曰此陈招捕军也皆大哭急击之衢寇悉平】袁甫【鄞人理宗时知建宁府兼福建转运判官闽盐隶漕司例运两纲供费後增至十有二吏卒并缘为奸公私苦之甫奏复旧例丁米钱久为泉漳兴化 民患会知漳州赵以夫请以废寺租为民代输甫并捐三郡岁解本司钱二万七千贯助之】包恢【建 昌人理宗时建宁府袁甫辟为府学教授监虎翼军募土豪讨唐石之寇後提点福建刑狱兼知建宁】 孙梦观【慈谿人理宗时知建宁府蠲租税省刑罚郡人徐清叟蔡抗以为有古循史风】洪天锡【晋 江人理宗时通判建宁府大水擅发常平仓赈之】叶梦鼎【宁海人开庆中知建宁府作桥梁置驿舍 建大安关决疑狱】元陈君用【延平人以功授同知建宁路事贼围福州君用率兵往援大败贼衆亷 访佥事郭兴祖佩君用明珠虎符使权同知副都元帅遂引兵踰北岭至连江阻水而阵君用曰今日不 尽杀贼吾不复生还矣乃率壮士六十人徒涉斩杀贼稍溃既而复合君用大呼转战中枪而死】邹伯 顔【高唐人为建宁崇安县尹邑有宋赵拚所筑沟溉民田数千顷岁久沟湮而田废伯顔修长沟十里 绕植枫树陂累石以为固沟悉复赵拚遗迹而田为常稔民赖其利】彭庭坚【温州瑞安人至正时起 建宁路崇安县尹十四年盗侵政和松溪江南行台中丞吴铎督军建宁檄庭坚至时镇抚万户兵焕隶 麾下焕素悍纵卒为盗庭坚欲绳以法焕惧使步卒乘其不备诈为贼兵突入交锋衆皆溃庭坚独留不 去遂遇害死】孔楷【衍圣公洙子至正间为崇安尹以陈有定宼乱拒战而死遂葬将村之游岭】叶 景仁【松溪人至正间由政和尉陞浦城尹奉檄讨正和西里寨寇值岁饥出家赀饷兵击破之乘胜深 入後援不继为所执不屈而死】揭汯【丰城人傒斯之子元末以亷访佥事治建宁陈友谅兵下杉关 围建宁汯部勒散卒千人命总管阮德柔督战屡捷城外有黄华山高瞰城内汯作层楼蔽之又鍜铁为? 鈎储水柜於楼下及寇据山以火攻楼曳以长鈎水沃火灭复备薪?万东於城下寇穿隧入燎烟薰死 者甚衆相持十旬乘寇急出战亲冒矢石自寅至午焚其三栅会援兵至贼大奔诸将上其功於朝】明 芮麟【宣城人洪武末为建宁知府岁饥发廪赈济劝富民分粟出贷民以得全新庙学及考亭书院亲 与诸生讲肄政敎大行】张准【崑山人永乐中知建安县持已端洁岁饥乞以钞代赋大疫乞蠲征徭 朝旨皆报可卒於官】张瑛【浙江建德人正统中知建宁府时邓茂七作乱逼城结砦瑛率民乘雾袭 破其砦进参政仍知府事余党林拾得等复转掠城下瑛与从父敬御之乘胜逐北陷伏中敬战没瑛被 执大骂不屈死赠福建按察使宏治中命有司立祠奉祀】何俊【金溪人初为浦城丞亷平果断正统 中处州盗屡侵县境俊筑城堑备器械率民兵拒之贼不敢入既而奉檄往崇安贼乘隙来攻俊驰间道 归捕斩百余人以功擢知本县修西山精舍择真氏子孙贤者奉祀】薛宗铠【海阳人嘉靖初为知县 求朱子後复之以主祀事俗生女多不举宗铠力禁之岁饥赈仓粟先发後闻全活无算】周尚友【贵 溪人嘉靖间知政和值倭寇攻城尚友躬蹈锋刃督民坚守援兵不至城陷死之一家遇害事闻赠寺 丞】郑为虹【江都人崇祯末知浦城县有亷声唐王入闽召为监察御史部民诣阙乞留有十不可去 之疏乃命以御史巡视仙霞关驻浦城寻命巡抚上游四府丰裁卓然时郑芝龙有异志尽撤守关兵 大兵长驱而入为虹还浦城纵士民出走自守空城被执不屈死】崔攀龙【临颍人明末知建阳视民 如子明亡死之】本朝殷应寅【滕县人顺治中知崇安县壬辰寇围城七昼夜设法固守民赖以全後陞任赴都犹为崇 民请减盐引民迄今德之】沈孚建【钱塘人顺治间知政和县值山寇陷城被执不屈骂贼死】喻三 畏【奉天人康熙中任建宁府同知十三年耿逆变作不屈被害】李元璂【德州人康熙四十五年知 浦城县亷明强毅奸蠧屏迹浦俗命案屍亲肆掠仇家璂严缉之弊乃絶捐俸移学於皇华山麓士民颂 之】赵孔超【长山人雍正三年知蒲城造士有方诸生赴省辄分俸给行资贫士逋粮不令胥役勾摄 其大贫者代输之严禁鼠窃几於夜不闭户】

五代南唐江文蔚【字君章建安人博学工属文拜中书舍人南唐立国设科取士自命文蔚知贡 举始】林仁肇【建阳人为南唐留守军中谓之林虎子多得士心宋太祖忌仁肇名取仁肇象悬别室 时後主子从善质於汴引观之曰仁肇行且降先持此为信指空馆曰将以此赐後主闻之酖杀仁肇唐 遂以亡】宋杨徽之【字仲猷浦城人幼刻苦为学尝肄业浔阳庐山太宗谓宰相曰徽之儒雅操履无 玷置於馆阁宜矣咸平初为礼部侍郎多识典故唐以来士族人物悉能详记有集二十卷】李虚已 【字公受建安人父寅有清节虚已官工部侍郎分司南京寅事亲孝治家有法虚已及弟虚舟又以孝 友清慎世其家虚舟之子寛定皆有能名虚已喜为诗数与曾致尧及其壻晏殊唱和有雅正集十卷】 杨澈【字晏如徽之宗人幼聪警周宰相李谷器异之建隆初举进士窦仪谓澈文词敏速可当书檄之 任事亲以孝闻官至兵部郎中】杨亿【字大年浦城人年十一太宗闻其名诏送阙下试诗赋授秘书 省正字真宗即位诏钱若水修太宗实録奏亿参预凡八十卷而亿独草五十六卷书成乞外补就养知 处州召还知制诰母疾请归省不待报而行上亲缄药剂加金帛以赐亿文格雄健尤长典章制度喜诲 诱後进所着括苍武夷颍隂韩城退居汝阳蓬山冠鳌等集凡一百九十四卷】黄震【字伯起浦城人 累迁都官员外郎在真宗朝数论事既卒诏进其官一等】徐陟【字光明浦城人未冠挟所为文入京 师见孙何何大叹赏上其奏议五十卷时丁谓当国陟不肯见有止渴须择冰暂憇须芳隂之句登大中 祥符二年进士累官永州判官】刘夔【字道元崇安人大中祥符八年累官太常少卿少卿知广州所 至有亷名桂阳监唐和寇边夔为湖南安抚使举兵击败和於银江源进破其巢穴蛮逃遁远去以户部 侍郎致仕英宗即位迁吏部卒年八十三】吴育【字春卿浦城人天圣时试礼部第一知太常礼院奏 定礼又名太常新礼庆历祀仪拜参知政事在政府遇事敢言性明果所至作条教易行而不可犯有集 五十卷】曹修古【字述之建安人大中祥符时举进士为监察御史上四事曰行法令审故事惜材力 辨忠邪词甚切至时崇建塔庙费不可胜计修古极陈其不可太后兄子刘从德死録其姻戚至於厮役 修古与杨偕辈交章论列修古慷慨有风节当太后临朝权幸用事遇事辄言无所囘挠弟修睦性亷介 与修古同举进士累官都官员外郎恬於上进不待老而归】阮逸【字天隐建阳人天圣进士景佑初 知杭州郑向上其所撰乐论十二篇并律与胡瑗俱召赴阙同校钟管十三律分造钟磬各一簴康定元 年上钟律制议并图三卷皇佑中更着太常钟磬召瑗逸与近臣太常议秘阁遂典乐事迁屯田员外郎 着有易筌王制井田图等书】章频【字简之浦城人与弟頔皆试礼部豫选会诏兄弟毋并举频即推 其弟弃去後举景德进士历官三司度支判官诏鞫卭州牙校讼盐井事皇城使刘美依倚后家受赇使 人市其狱频请捕系忤旨出知宣州迁刑部郎中】徐的【字公准建安人天禧三年擢进士第区希范 蒙赶寇衡湘命的招抚之既至蛮酋相继出降以郊祀近召还蛮复叛除荆湖南路安抚使至桂阳降者 复衆其不降者的皆讨平之斩其酋熊可清等千余级卒於桂阳】章得象【字希言世居泉州後家浦 城咸平初进士及第为人庄重杨亿以为有公辅器荐之累拜同中书门下平章事封郇国公得象在翰 林十年章献太后临朝宦官方炽每遣内侍等至学士院得象必正色待之卒赠太尉】徐复【字退之建州人举进士不中退而学易通流衍卦气法庆历初与布衣郭京俱召见命为大理评事因以疾辞赐 号冲晦处士】陈升之【字阳叔建阳人景佑中举进士知谏院张尧佐缘後宫亲为三司使唐介斥岭 南升之皆极谏迁侍御史知杂事凡任言职五年所上数十百事神宗时拜中书门下平章事封秀国 公】张诜【字枢言浦城人宝元时累官正议大夫性孝友亷於财平生不殖田业】吴充【字冲卿浦 城人宝元中与兄育京方皆高第充为吴王宫敎授以严见惮作六箴以献仁宗命缮写赐皇族熙宁中 知谏院充与王安石连姻而心不善其所为数为帝言政事不便代安石为中书门下平章事因乞召还 司马光吕公着韩维苏颂荐孙觉李常程颢等数十人】黄亢【字清臣浦城人少奇頴年十五以文谒 翰林学士张得象得象奇之游钱塘以诗赠处士林逋逋尤激赏时王随知杭州奏禁西湖为放生池亢 作诗数章以讽士人争传之卒乡人类其文为十二卷号东溪集】黄监【字唐卿与亢同郷里少敏慧 过人举进士同郡杨亿尤善其文词延置门下累擢直贤院以母老出通判苏州卒】谢麟【字应之瓯 宁人神宗时由太常博士改西上合门使诏使经制宜州獠降其种落四千八百人纳思广洞民千四百 家得铠甲二万】黄曦【字景徽建安人少通经聚书数千卷学者多从之游石介在太学遣诸生以礼 聘召曦走匿不出枢密使韩琦表荐之】章望之【字表民浦城人为文辨博长於议论上书论时政凡 万言丁母忧毁瘠过制官大理评事欧阳修等荐其才望之宗孟轲言性善着救性七篇明统三年礼论 一篇共集三十卷】章楶【字质夫频孙以?为孟州司户参军试礼部第一擢知陈留县元佑初以直 龙图阁知庆州哲宗访以边事命知渭州在泾原四年凡创州一城砦九立边功为西方最徽宗立拜同 知枢密院事楶七子縡綡最知名綡为户部员外郎元佑之政綡多赞之】陈师锡【字伯修建阳人熙 宁进士为侍御史时诏进士习律师锡请退寝其制徽宗立与陈瓘同论蔡京蔡卞时号二陈】陈轩 【字元舆建阳人嘉佑进士徽宗时为兵部侍郎论监司守臣数易之弊又力陈青苗贻害】章衡【字 子平浦城人嘉佑进士第一知审官西院使辽燕射连发破的辽称其文武兼备尝纂历代帝系曰编年 通载】周常【字仲修建州人中进士第元符中擢起居舍人邹浩得罪常於讲席论救坐贬後为礼部 侍郎蔡京用事夺职居婺州】游酢【字定夫建阳人与兄醇以文行知名程颐见之谓其资可进道程 颢兴扶沟学招使肄业尽弃其学而学焉元丰中第进士调萧山尉近臣荐其贤召迁博士以奉亲求知 河阳县范纯仁入相复为博士晚得监察御史知汉阳军和舒濠三州而卒】何去非【字正通浦城人 累举不第元丰五年廷对用兵之要神宗异之问何以知兵对曰臣闻文武一道古之儒者未尝不知兵 神宗喜授武学敎谕使校七书兵法元佑中苏轼见其文曰此班马匹也荐於朝诏加承奉郎出为徐州 敎授历判庐州卒有文集二十卷备论四卷司马法讲论三卷三畧讲义三卷子薳有春渚记闻十卷】 刘鞈【字仲偃崇安人绍圣进士钦宗时累拜资政殿学士京城不守遣使金营金人命仆射韩正馆之 僧舍曰国相知君今用君矣韐仰天大呼书片纸使亲信持归报诸子沐浴更衣酌巵酒而缢燕人叹其 忠瘗之寺西冈上凡八十日乃殓顔色如生】胡安国【字康侯崇安人绍圣中廷试推明大学以渐复 三代为对哲宗称善亲擢第三为太学博士足不蹑权门父没终丧遂不仕筑室墓旁耕种取给宣和末 李弥大等荐除起居郎钦宗召见令勉受命高宗时张浚荐安国可大用以时政论二十一篇献除给事 中朱胜非相安国竟归春秋传书成高宗谓深得圣人之旨累进宝文阁直学士卒诏赠四官赐田十顷 恤其孤諡文定谢良佐语人曰康侯如大冬严雪百草萎死而松柏挺然独秀王安石废春秋安国潜心 是书二十余年曰此传心要典也冇文集十五卷资治通监举要补遗百卷三子寅宏宁】章谊【字宜叟浦城人崇宁进士高宗时为侍御史献战守四策充奉表通问使谊至云中与尼哈哈乌克新论事不 少屈累官端明学士 尼玛哈乌克新旧作粘罕兀室今改正】郑?【字致刚建州人政和进士高宗 时为谏议大夫苗刘逆乱?庭立面折二凶遣所亲谢向至平江见张浚等具言城中事以为严设兵备 大张声势持重缓进使贼自遁无惊动三宫】魏行可【建安人建炎中假礼部侍郎充河北通问使金 留不遣绍兴六年卒张邵来归言行可执节没於王事赠秘阁修撰】吕祉【字安老建阳人绍兴中为 兵部尚书郦琼与王德不协命祉往庐州节制之琼叛祉为所执琼降刘豫拥祉至三塔祉曰豫逆臣我 岂可见之死则死於此遂遇害】刘子羽【字彦修韐长子建炎中张浚宣抚川陕辟参军事金人窥江 淮浚合五路兵以进子羽争之浚虽衂师卒全蜀子羽功居多吴玠未知名子羽独奇之朱松以子熹托 子羽子羽敎之卒为大儒】萧觊【字子庄浦城人少孤以孝闻母丧庐墓有灵芝之异与李郁陈彦罗 从彦同受业杨时之门後为清流簿终岁而归朱松尝师事之】胡寅【字明仲安国长子宣和进士除 秘书省校书郎杨时为祭酒寅从之受学金人南侵寅上书愿下诏号召四海罢絶和议绍兴二年诏内 外官各言事寅以十事应诏议遣使入云中寅疏请罢使命高宗嘉纳徽宗讣至寅疏愿降诏旨服丧三 年衣墨临戎以化天下累除徽猷阁直学士有斐然集三十卷】胡宏【字仁仲寅弟幼事杨时侯仲良 传其父学优游衡山下余二十年张栻师事之着书曰知言张栻谓其言约义精道学之枢要致治之蓍 龟也有诗文五卷皇王大纪八十卷弟宁字和仲安国之传春秋修纂检讨尽出宁手宁又着春秋通旨 以羽翼其书云】魏孝友【字移可瓯宁人入太学应诏论时政语皆鲠切傅亮檄为幕府从事高宗即 位授廸功郎令定远郡寇犯境孝友死之赠朝奉郎】范如圭【字伯远建阳人举进士绍兴中迁校书 郎奏桧建和议如圭责以忘仇辱国桧死入对请籍荆淮旷土傚古助法别为科条役法时储位未定如 圭请断以至公勿疑诏立普安郡王为皇子如圭忠孝诚实其学根於经术有集十卷】刘子翬【字彦 冲韐仲子韐死靖康之难子翬痛愤至羸疾以不堪吏责归武夷山走其父幕下涕泗呜咽事继母及兄 子羽尽孝友朱松亦以子托子翬熹後卒为大儒】刘珙【字共父子羽长子登进士绍兴中迁礼部郎 官秦桧欲追諡其父召礼官会问珙不至桧怒逐之孝宗朝拜参知政事奏除福建钞盐岁额罢江西和 籴广西折米盐钱及蠲诸路积年逋负及卒手书诀张栻朱熹以未能为国雪耻为恨】刘勉之【字致 中崇安人元佑时蔡京用事伊洛之书不行勉之求得其书潜抄而默诵之闻谯定从程颐游邃易学遂 师事之见刘安世杨时皆请业焉与胡宪刘子翬相往来讲论切磋人号白水先生朱松卒属以後事勉 之经理其家诲熹如子】熊克【字子复建阳人绍兴进士好学善属文郡博士胡宪器之尝以文献曾 觌觌白於孝宗以为校书郎权直学士院克自以见知於上数有论奏召草明堂赦书帝嘉其识体】胡 宪【字原仲崇安人绍兴中伊洛学有禁宪独与刘勉之诵习其说力田卖药以奉其亲从父安国称其 有隐君子之操从游者日衆号籍溪先生以馆职召与王十朋冯方查龠李浩相继论事太学生为五贤 诗以歌之】袁枢【字机仲建安人乾道初除太学録轮对三疏张说签枢密枢与学省同僚共论之尝 取司马光资治通监区别其事而贯通之号通监记事本末孝宗读而嘉叹所着又有易传解义辨异童 子问等书】詹体仁【字元善浦城人隆兴进士为太常少卿孝宗崩率同列抗疏请驾诣重华宫宁宗 登极天下晏然体仁与诸贤密赞汝愚之力也少从朱熹学以存诚慎独为主周必大当国体仁荐三十 余人皆当世知名士郡人真德秀亦早从之游】魏掞之【字子实建阳人师胡宪与朱熹游筑室读书 人称艮斋先生孝宗时宰相陈俊卿荐以布衣入见极陈当世之务上嘉纳之守太学録日进诸生敎诲之不半岁归居家谨丧祭重礼法依古社仓法请官米以贷民敛散如常民赖以济】刘瀹【字晦伯建 阳人与弟韬仲受学於朱熹吕祖谦登乾道进士为国子司业乞罢伪学之诏又请以朱熹白鹿洞规颁 示太学取嘉四书集注刋行之又言两淮盐弊江南宜加经理累官工部尚书】蔡元定【字季通建阳 人闻朱熹名往师之熹大惊曰此吾老友也尤袤杨万里荐之以疾辞韩侂胄禁伪学捕元定急元定不 辞家即就道远近来学者日衆一日谓其子沈曰吾欲安静以还造化旧物閲三日卒学者尊之曰西山 先生有大衍详说律吕新书燕乐原辨皇极经世太玄潜虚指要洪范解八阵图说熹为之序子渊躬耕 不仕有周易训解】蔡沈【字仲默元定次子从朱熹游受父师之托着书传年仅三十屏去举子业一 以圣贤为师隐居九峰当世名卿物色将荐用之沈不屑就人称九峰先生】蔡抗【字仲节沈子绍定 中迁诸王教授疏言权奸不可复用本国不不可不早定帝善之官至参知政事】真德秀【字景元後 更景希浦城人庆元进士为礼部郎疏言金有必亡之势亦可为中国忧理宗即位入见奏霅川之变非 济王之志屡进鲠言史弥远严惮之既归修读书记召为户部尚书入见以大学衍义进复陈祈天永命 之说上嘉纳德秀立朝不满十年奏疏无虑数十万言韩侂胄立伪学之名以锢善类德秀慨然以斯文 自任党禁开而正学明於天下後世多其力也所着有西山甲乙稿对越甲乙集经筵讲议端平庙议翰 林词草四六献忠集江东救荒録清原杂志星沙集志】熊禾【字去非建阳人有志濓洛关闽之学从 朱子门人游举咸淳进士授汀州司户参军入元不仕谢枋得闻禾名自江右来访又尝与江西胡廷芳 论学着有三礼考异春秋论考经序学解】元雷机【字子枢建安人延佑五年进士授古田丞历调兴 化尹察豪强数家置之法赋役不均率吏民首实而品第之民呼为雷神终朝散大夫着有龙津龙山邺 川环中黄鹤矶梅易亝碧玉环七稿父德润邃於易机及弟栱杭俱以易名有周易注解行世名雷门 易】明杨荣【字勉仁瓯宁人建文中举进士授编修成祖命直文渊阁大学士荣有才智见事敏捷最 受帝知每北巡及出塞必令扈从仁宗立累进工部尚书宣德中加少傅正统中卒赠太师諡文敏荣历 事四朝有谋能断三杨中最以才见称】李默【字时言瓯宁人正德进士由庶吉士历验封郎中累进 吏部尚书时严嵩窃政默持已意无所徇嵩构之夺职寻复用忤赵文华为所讦下狱死隆庆中复官万 历时諡文愍】徐彪【字叔杰浦城人亲丧庐墓三年归刻木为二像日上食出入必告忌日则素服哭 泣隣有被负鬻妻者为贷偿而返之万历中被旌】黄大鹏【字文若建阳人崇祯十三年进士初授龙 游知县会义乌兵叛来薄城大鹏单骑解散遂调知义乌县唐王入关召为兵科给事中与郑为虹共守 仙霞岭为 大兵所执不屈死乾隆四十一年赐諡节愍】 本朝郑重【字山公建安人顺治进士以靖江令擢行人选吏部主事历四司郎中严明简要中外推之 终刑部左侍郎检閲诸司案牍多所矜释居官三十年精白如一着霞园文集京草秦游草越使吟文选 集注等书行世祀乡贤祠】黄学朱【瓯宁人性孝友父早丧弟允芳幼凡衣食必先母弟而後及妻子 贼宼其乡与弟同被掠绐贼曰释弟归变业可以赎我贼信之弟归而学朱竟死於贼】徐昌【崇安人 潜心理学以明经训导莆田亲丧囘籍服阕或劝之仕昌泣曰吾为升斗禄冀养亲也今亲不逮养奚仕 为遂筑室武夷山与子孙讲学不辍年七十余卒】暨警盘【崇安人性至孝母年八十九警盘年亦六 十六兵至母老不能行警盘跪为母乞全而身遇害】袁光朝【建阳人竭力事亲数十年如一日乾隆 年间与同邑孝子刘齐元先後被 旌】董睿思【崇安人端纯有学行贼刼其父及弟睿思冒险救之以哀泣动其渠魁贼释其父还又设法赎弟归亲柩在堂隣火延及睿思抱柩痛哭誓与俱烬火为之返 周急济贫羣推仁孝又同邑孝子暨世治潘廷云吴炳正童进先俱乾隆年间 旌表】

宋丰稷【鄞人蔡京得政修故怨除名徙建州】赵士?【以尝营护岳飞为朋比责建州居住】 朱熹【婺源人少依父友刘子羽寓建之崇安後徙建阳之考亭箪瓢屡空晏如也诸生之自远而至者 豆饭藜羹率与之共非其道义则一介不取】钟季玉【乐平人北兵渡江徙寓建阳兵至不屈死之】 谢枋得【戈阳人知信州张孝忠败乃变姓名入建宁唐石山转茶坂寓逆旅中日麻衣蹑屦东向而哭 人不识之以为被病也】元孔克和【衍圣公洙孙父楷元至正间为崇安尹卒於官克和与弟克逊卜 宅武夷建孔子祠今其地名小孔林】


五代邹勇夫【固始人王审知时为仆射命镇归化时榛芜亘野烟火仅百家勇夫招抚流亡葺理 宅舍民襁负而至县因以立】宋张度【太平兴国中知邵武军首剏军治有政绩】张士逊【隂城人 淳化中知邵武县以寛厚得民旱祷欧阳太守庙庙去城过一舍士逊撤盖雨沾足始归】苏为【祥符 间知邵武军政尚清简在郡多题咏人传诵之】曹修睦【建安人天圣初知邵武军有善政始建郡 学】尹洙【河南人康定中知光泽县以古文勉励学者文体为之一变治尤有绩】吕蕡【蓝田人嘉 佑间知泰寜县治尚静简不事烦苛】李山甫【南城人嘉佑中知建寜县建学校择士充弟子员儒风 以盛】袁毂【鄞人元丰间知邵武军莅官清介尝有诗云沧浪不须濯缨上本无尘】徐夀【建安人 元佑间知泰寜县会改盐法计口敷盐民苦之夀不从民赖以安】黄琮【莆田人元符间知泰寜县时 闽令以治行称者琮与陈麟翁谷号三循吏】谢潜【长汀人知建寜县毁淫祠禁溺子邑人生子多以 谢名】吴逵【崇安人宣和间知泰寜县县产茶引额过重逵力为申请去其半】王洋【楚州人绍兴 间知邵武军民俗生子多不举洋奏立举子仓凡贫民当产者以钱米给之】赵子木【绍兴间知邵武 军时上官愔守延平魏矼守建安俱刚介有政声时有铁铛脚三刺史之号】王以咏【建安人绍兴间 知光泽县尝曰治公家如私家自符天理惜官物如已物乃合人情终任未尝妄费】林宗显【长乐人 乾道间知建寜县庭无留牍为民兴利除害民立祠祀之】谢源【临川人淳熙间任邵武县丞静重有 守】陈孔硕【侯官人知邵武县有古良吏风】张诉【毘陵人绍熙间知光泽县尝仿社仓之法以济 里民之无盖藏者及中下之家生子不举者又附仓到屋以待行旅疾病无所归之人法甚精善朱子为 之记】王遂【金坛人绍定三年福建寇扰甫定以遂知邵武军过江山浦城道中遇邵武避地之人即 遗金为归资从者如市至郡抚摩创痍剪平凶孽民恃以安】刘纯【建阳人绍定中摄邵武县事以除 寇功改秩为真未几建寜下瞿寇起纯提兵直抵贼巢兵败死之事闻赠官与一子下州文学】包恢 【建昌人嘉定中邵武守王遂辟光泽主簿平寇乱】赵以夫【宋宗室绍定间知邵武军治尚安静再 造府治】王埜【金华人绍定初摄邵武县後复摄军事盗起唐石亲勒兵讨之】陈□【侯官人绍定 间提举邵武军破潭瓦磜督捕余宼贼首晏彪迎降□以其力屈乃降卒诛之】胡斌【潮州人绍定间 为殿前司将官戍邵武绍定三年盗衆大至斌奋身迎战格杀甚衆或告以衆寡不敌斌曰郡民死者以 万计赖生者数千人我不缀其势使得脱走贼蹑其後已无噍类矣遂巷战兵尽矢穷遇害屍僵立移时 始仆事闻赠武节大夫】赵纺夫【宋宗室为建寜尉绍定间辟知本邑筋竹洞为贼巢妨夫抚循制驭 元恶授首四境肃清】方澄孙【莆田人淳佑间邵武军教授寻擢知本军绥柔犷俗尝着女教一书治 郡以最闻】宋秉孙【建阳人景定间知建寜县值岁饥悉力赈给邑旧无城乃度地兴筑不期年而成 後倅本郡】赵良淳【余干人任泰寜主簿耻事干谒咸淳未元兵至衆溃良淳死之】元廉忱【延佑 间邵武路总管崇学校饰从祀像绰有政声】王应祚【清源人至顺间知邵武县廉直有才士民戴 之】曲出【维扬人至正中知邵武俭朴寡慾僚属化之时汀宼犯境极力保扞郡赖以安】吴阿勒坦 布哈【三华人至正间监郡时建寜盗猝至坦布哈募兵破贼於水口又进击於垓岭追斩殆尽议者谓 城汚於贼当悉焚弃吴阿勒坦布哈恻然曰民为贼脇耳置不问 吴阿勒坦布哈旧作吴按摊不花今 改正】耶律惟一【至正间任邵武县兴学奨士後以其学敷教成均】阿勒达尔台【蒙古扎拉台人 至正间任邵武县性凝重处公事如家事视同僚如昆季循蹟大着当时称之 按儿秃扎拉台旧作扎 儿台今改正】孔公俊【曲阜人至正间知邵武县时邑新被寇公俊存恤劳徕轻徭薄赋重惜民力修 学宫民不知劳】明周时中【江南人洪武初邵武知府时承元季兵革之余民皆流离时中拊循安辑 民遂生养之乐】夏祥凤【喜善人洪武间知邵武县尝曰廉为士之大节居官而不能廉大节亏矣虽 有政事何足尚哉及代去囊箧萧然】林兴祖【潮州人永乐间官常丰仓大使郡饥慨然诣巡抚夏原 吉恳言民命危急词色迫切遂?郡发廪所活数万衆】邹良【乐安人永乐中知邵武县多惠政宣德 末九载考绩民乞留命增秩再任之】杨衡【岢岚州人正统间知邵武府时沙贼倡乱奄至城南衡勒 兵讨之郡境晏然】李春【凤阳人正统间任检校邓茂七党为乱至城南垓岭春率民兵出战亲冒矢石连发辄中贼却去】王□【东莞人成化间知邵武县公廉爱民尝以公事出郊民具鸡黍拯止茹 蔬】盛顒【无锡人成化间知府因粮起科延名儒以教诸生以除奸弊兴教化为务】冯孜【南充人 成化间知府慎徵输平徭役民投牒诉讼一讯而决时建阳贼为乱孜祭兵直抵其穴平之】王佐【琼 州人成化中为府同知泰寜盗发佐往招谕降其脇从者数十人余贼悉散去】刘俊【深州人成化中 知光泽县以戢奸植善为首务毁淫祠禁师巫葺学宫人称其得为政之体】夏英【德化人宏治间知 府躬循阡陌褒孝扬善凡公署学校水利桥梁一一修举】郑銮【缙云人宏治中任邵武县丞临政毅 然不可干以私值大造黄册除飞诡诸弊以三则编徭役民颂其平】葛浩【上虞人正德时知府量属 邑濶狭更定贼役俗尚巫男女聚会无别下令严禁入觐疏陈利弊五事悉见施行居六年民戴若慈 母】王钫【奉化人嘉靖中知府为政简静公庭寂然不烦鞭朴御史行部衔钫亢直伺隙不得已察治 行知其知其廉吏乃荐之朝】江一桂【务源人嘉靖间知建寜县制黠胥铲粃政建东山书院置田以 赡诸生】许缮【临清人嘉靖间任建寜巡检慷慨有胆力时汀宼侵掠夜半闻警进追之寇伏猝起从 兵皆遁缮?池中死焉民哀之为立祠】何孟伦【新会人嘉靖间知建寜县扁其堂曰节爱凡有益於 疆围士民者一一具举时称贤令】陈激衷【南海人嘉靖中建寜县学教谕率诸生习冠射礼巡按聂 豹聘立五经书院激衷言笑不苟尤精於乐律】郑宣化【应天人万历中知府操履贞素卒特祠祀之 表曰真清】司马祉【会稽人万历间知府政先文教时有虎噬人祉为文以祷虎立毙】程寰【歙人 万历间知光泽县立义仓义学教养备至】王道焜【钱塘人崇祯中由南平知县升南雄府同知会光 泽宼发父老以道焜令南平有声请於抚按得改邵武知光泽县事至则抚剿兼施部内底定】 本朝赵之琏【洛阳人顺治初知邵武县会山寇起与江右寇应衆数万屡薄城下驻防兵少外援不至 之琏简閲民壮得二千余亲冒矢石所向披靡卒於官】温光涵【清源人顺治中知建寜县时军需孔 亟光涵设法供应四郊安堵】徐登第【辽东人顺治间署建寜驻防守备计擒土宼黄黑等杀之寇焰 遂熄】王銗【湖广人康熙初任邵武副总兵值土宼乱銗大张筵宴令部将诱降寻皆就擒东路以 平】李化龙【榆林人康熙初建寜防御游击尝延绅士询民间疾苦有古儒将风值江右寇入境化龙 率兵奋击遇伏而死】张端午【广寜人康熙中知府】 【值耿逆变隂与同知高举谋讨逆事泄遇害赠太常寺卿举赠福建按察司副使】柯永新【襄平人 康熙中知光泽县邑有豪猾引江右寇入境为乱永新诣府镇请兵密设奇计直捣其穴擒之贼党解 散】王兴禹【广寜卫人康熙中权知府事时伪帅剽掠城邑为墟兴禹一意招集赎回被掳子女驱逐 悍卒诸所徵发不事追呼胥吏作奸必置之法】谢绍仁【铜陵人知光泽县岁饥发赈全活万余人雍 正十三年奉文清丈军田绍仁力为请免陞户部主事人为立祠】

唐黄桓【邵武人母丧庐墓三年芝生墓侧鹤巢於墓林邑旧无鹤人因称其地为鹤林坪贞观中 旌闾其後永淳初有张巨籛吴海母丧俱庐墓十三年观察使奏蠲其家徭赋】上官洎【邵武人乾符 末为镇将时黄巢自淅东踰江西破饶吉?信等州刋山开道直趋建州洎与子兰领兵拒贼力战父子 皆被害】陈岩【字梦臣建寜人有智畧乾符间黄巢转掠福建诸州岩聚衆数千保乡里巢不能为害 时邑为黄连镇岩表为义寜军中和四年代郑镒为福建观察使为治有威惠光是城壁公府学校为巢 焚荡几尽岩悉力完辑闽中遂安】宋龚慎仪【字世则邵武人开宝初除驾部郎中为歙州刺史宜春 庐绦领衆数千?歙且趋闽欲引慎仪为谋主慎仪励声曰吾巳受宋命虽一日失援肯从贼耶绦怒杀 之子极字日抜官至枢密使直言无隐真宗尝頋谓李迪曰人臣如极岂可多得从子頴字同秀大中祥 符间官至银青光禄大夫立朝慷慨着有正已箴】李巽【字仲权光泽人博学能文举进士任江西提 刑明恕第一迁两浙运使郡人登进士自巽始】上官凝【字成叔邵武人庆历进士调铜陵尉秩满有 老叟十数人馈药数器发之皆金追而反之历知分寜安邱终尚书职方员外郎子垲官至广东转运判 官治有异绩】游烈【字晋光邵武人从胡瑗学官至职方员外郎郡人知经学自烈始】谢詗【字诚 甫建字人治平进士初令临川人称为谢氷壶後守汀州卒子黻字彦章提举河北常平仓值改铸大钱 黻言不可忤蔡京谪监漳州税後除吏部郎中知兴化军以亲老归】上官均【凝次子字彦衡熙寜进 士第二任北京留守推官为窦萃等明寃谪知光泽县折宗初为御史论罢青苗复常平法又论蔡确及 张璪李清臣击去之徽宗立迁给事中时相欲尽循熙丰法度为绍述均言法度惟是之从後人党籍久 之复龙图阁待制到仕卒】孙谔【字正臣邵武人熙寜进士官右正言守正不阿力论杨畏偷合诡随 始络三变又言役法不均忤蔡京出知广德军後入元佑党籍】谢皓【字德夫词从子元丰进士擢金 部郎历昌南剑绦州三郡考绩皆最】黄伯思【字子长睿邵郡武人幼警敏尝梦孔雀於庭觉而赋之 词采甚丽将以思例奏增秩回辞元符中进士高等好古文奇字淳化中命待诏王着续正法帖伯思考 引载籍作刋误二卷伯思学问慕杨雄诗慕李白文慕柳宗元有文集五十卷次子?裒伯思平日议论 题跋为东观余论三卷】危翁一【光泽人家贫业樵闻徽钦北迁哭三日骨立死】黄中美【字文昭 邵武人绍圣进士知卫县以修河功转真定府録事移信德军宣和末金兵攻信德中美奋死守城金人 退宣抚使传行军事抚摩疮痍民复安堵靖康初卒於官子永存字坚叟绍兴进士官至正议大夫孙公 绍咸淳进士着有韵会】李纲【字伯纪邵武人纲父夔为华亭尉有政声累官右文殿修撰终龙图阁 待制纲政和进士迁起居郎宣和元年京师大水疏言当以盗贼外患为忧七年金兵日迫纲刺臂血上 疏内禅之义乃决靖康初金兵渡河宰执守避敌之义纲力陈不可去上感悟命纲为亲征行营使以便 宜从事纲治战守之具身督战杀其衆数千金兵乃退未几谪寜江金兵再至都城失守高宗即位付以 宰柄要说十事申明军政荐张所为河北招抚傅亮为河东经制宗泽为开封留守後黄潜善汪伯彦沮 所及亮纲乞归曰吾知尽事君之道不可则全进退之节患祸非所恤也寻落职绍兴二年除观文殿学 士上条六事赐诏褒谕除江西安抚制置大使兼知洪州年五十八卒纲负天下之望以一身用舍为社 稷生民安危忠诚义气动乎远迩每宋使至燕山必问李纲安否其为远人所畏服如此】何兑【字太 和邵武人宣和进士授广西提刑检法官东平马伸宣慰诸道辟置幕下绍兴中秦桧自陈其有存赵之 功兑列上马仲事状言伸有移书伪楚斥使避位之节桧怒下兑狱削官桧死乃复子镐有学行学者称 台溪先生】上官悟【字仲达均季子建炎中留守束京刘豫叛城?死焉】李郁【字光祖光泽人父 陞官朝散郎入元佑党籍郁尝受业於杨时时奇之妻以女绍兴二年召对便殿授迪功郎会秦桧用事 遂筑室西山读书学者称西山先生】黄中【字通老邵武人绍兴中廷试第二除起居郎使金还每见 辄言边事又独陈备御方畧寻兼给事中内侍迁官不应法谏官刘度坐论近习龙大渊忤旨补郡巳复罢之中皆不书牍羣小媒孽乾道改元中以集英殿修撰致仕居六年召对内殿以为兵部尚书陈十要 道上急称善中力求去除龙图阁学士致仕中为人敬慕朱子尝裁书以见愿进於门弟子之列其後上 遣使访朝政进端明殿学士犹以山陵钦宗梓宫为言以人主之职不可假之左右为戒卒赠正议大夫 諡简肃】俞丰【字应南建寜人乾道进士调建阳尉获盗应赏丰曰捕盗职也受赏是利民为盗矣累 迁吏部侍郎奉祠归】黄涣【字德亨光泽人尝从吕祖谦学守岳州罢厨傅蠲鱼税捕淫巫冶绩甚 着】上官基【字仲立邵武人调衡州推官赵汝愚谪零陵道经衡阳卒时人皆畏韩侂胄不敢为营辨 丧事基独往殡殓郡守钱鍪上其治行迁提点铸钱检讨官】邹应龙【字景初庆元进士为起居舍人 进资政殿学士知庆元府提举洞霄宫卒】任希夷【字伯起伯雨四世孙自眉州徙家邵武从朱熹学 熹器之曰伯起开济士也开禧时为礼部尚书奏周敦顺程颢颐为百代絶学之倡乞定议赐諡名官至 参知政事卒】李吕【字滨老郁从子晚见朱熹於庐阜遂为讲学之友子闵祖字守约从熹学笃志精 思熹留之家墪编中庸章句或问辑畧登嘉定进士辟古田令改广西经干诸司论荐改秩未赴卒弟相 祖熹命编书说三十余卷辨质详明用心精切幼弟壮祖同年进士调闽清尉熹嘉其有志真德秀称其 为人物典型】严粲【字明卿邵武人精毛诗尝自注诗名曰严氏诗辑朱子诗传多采其说】严羽 【字仪卿邵武人自号沧浪逋客有沧浪集二卷行世同族有严仁字次山严参号三休居士皆博学好 古世称三严】刘刚中【字德言建寜人初喜读老庄荀杨书及登朱子门问读何书以所读对熹曰老 庄坏人心术自是笃志正道熹易其字曰近仁既归筑室讲学邦人士翕然从之登嘉定进士丞兰溪 卒】杜杲【字子昕邵武人以父?授海门买纳盐塲未上辟江淮帅幕金人围滁州杲登陴中矢益自 奋厉卒全其城知安丰与元兵大战御书尉谕之进龙图阁卒杲淹贯多能为文丽密晚岁专意理学尝 言吾兵间无悖谋左画得於四书子庶字康侯幼倜傥有大志通宋典故从父兵间习边事立战功进直 秘□移淮西兼池州安抚副使人懽迎如见慈父治绩甚多寻直宝文阁卒】叶武子【字成之邵武人 与李方子友善同受学於朱子补太学生时议函韩侂胄首与金请和武子曰奸臣首不足惜如国体何 率同舍力争熹定中登进士擢知处州进秘阁修撰】李方子【字公晦初见朱子语曰观公为人自是 寡过但寛大中要规矩和缓中要果决遂以果名齐嘉定中廷对第三调泉州观察推官故事秩满必先 通书庙堂乃除方子曰以书通是求也丞相弥远闻之怒踰年始除国子録方子不少贬以求合弥远以 为真德秀党罢之既归学士毕集尝语人曰吾幸於大本有见处此心常为泰然其亡也天子悯之】高 谈【字景遂光泽人绍定中旁郡盗作诸子请避谈曰有庙佑在将焉之贼至执诸庭曰我欲东破武阳 得耆老如尔者率是乡子弟吾其济乎谈唾贼大骂遂遇害而里人赖以免谈平居言动必由礼法故乡 人敬而附之】丁从龙【泰寜人绍定中以击贼功授保义郎复领兵克复淮安转忠翊郎後於广西怀 集县与贼战死朝命褒赠庙祀】危昭德【邵武人宝佑进士为秘书郎条上厉民四弊迁侍御史谏作 崇阳宫权工部侍郎同修国史致仕昭德在经筵以易春秋大学衍义进讲规正甚多】元李应龙【字 玉林郁之後博学有节操至元间两荐俱不起所着有春秋纂例孝经集注】黄镇成【字元镇邵武人 以圣贤之学自励授江西儒学提举未仕卒所着有尚书通考】陈士元【邵武人与黄镇成以文为友 隐居不仕有武阳志畧武阳耆旧诗宗号阳谷先生】郭回【邵武人素贫年六十无妻奉母寄宿神祠 中营养甚艰母年九十八卒回佣身得钱葬之每旦诣坟哭祭十四年不辍州上状命给衣粮赡济仍表 异之】陈道【邵武人父樵为虎所噬道奋前纵繋虎舍父噬道啖之乡人悼马】明曾伯舆【建寜人养志山林洪武初以明经署本县儒学事着有鸣缶集】何道旻【字伯清泰寜人洪武末为大理评事 永乐初起广东按察佥事修雷州坏闸溉田七十万顷】张诚【字自明建寜人永乐进士任监察御史 遇事敢言巡按交趾弹劾镇守大臣及中贵之不法者继巡浙江湖广风节凛然】陈泰【字吉亨邵武 人永乐举人除训导用荐擢竪察御史巡按贵州大军征麓川岁取土兵为乡导战失利辄杀以冒功泰 奏罢之景泰中以左佥都御史督治河道自仪徵至淮安濬梁百八十里塞决口九筑坝三历抚苏松四 川淮扬所至民皆德之】邹允隆【名昌以字行正统进士授太常博士改大仆丞奉使安南时安南经 黎季犁之乱久昧朝仪允隆据礼裁正丰度肃然】江寜宗【秦寜人正统中与兄寜祖奉父母避寇寜 祖出求粮为贼所缚索财不得欲杀之寜宗闻之即奔往请代寜祖曰吾有子弟亟归善养父母寜宗曰 弟冥顽蠢愚养父母非兄不可乃绐贼曰家财悉掌於兄嫂兄去乃可得也贼听寜祖归踰日无耗遂为 所杀】余志【字志学建寜人天顺进士官刑部主事陈备边策有言其越职诏下吏鞫状乃斥言者志 亦出判广州陞石阡知府致仕归】朱钦【字懋?邵武人成化进士授寜波推官治行最擢御史所至 着风节宏治中乔山东副使钦有清望属吏闻声歛戢十五年吏部举行下治行卓异者仅六人钦与焉 武宗时历右副都御史巡抚山东疏斥刘瑾瑾衔之因事逮问斥为民瑾诛复官】甯坚【字永直邵武 人事母至孝成化间领乡荐任凤阳同知】吴从周【字宗文邵武人嘉靖中以贡授庆元训导署邑篆 以城西北当山之下易窥探改筑外城六十余丈於山上民呼曰吴公城擢国子学正致仕】陈孟温 【建寜人父殁庐墓三年有黑兔白鸦集墓所有司为立孝子坊从子干一父病笃尝粪验瘥剧母目久 盲舌舐之明如故】郭冕【字宗周光泽人家贫父病痈亲吮脓血日夕祝天愿以身代母患目舌舐之 复明】江日彩【字光素泰寜人万历进士初令金谿陞御史疏释累臣广枚卜纠贪横三事奉命督辽 饷清核侵冒数十万晋太仆寺少卿卒】李春熙【字皥如建寜人万历进士授太平推官决狱平允改 肇庆监军征交趾释俘获平民千余迁刑部主事以执奏代藩争立事复谪彰德稍迁南户部乞终养以 归】王显【字希文邵武人性孝友母病盲以舌舐之复明人以为孝感】李翔【字颷举邵武人崇祯 间以贡入京值诏求言翔慷慨上书语侵权贵几不测选新城令平乡民之乱後执节死 本朝乾隆四 十一年 赐諡节愍】邱嘉彩【字白夫泰寜人崇祯举人挈家奉母入山足迹不至城市二十余年 工书画标其所作曰兼山邱园】 本朝邓凤梧【邵武人顺治丁亥山宼起击凤梧令先导索山中富室凤梧弗从寇磔之一乡皆免於 难】龚贵巽【字首元光泽人顺治中曹宼逼致之援以伪劄贵巽入郡请发兵殱之身为先导擒其贼 首郡守题其门曰义士】张仕缙【邵武人顺治八年以贡知黟县时海氛猖獗逃兵乘机为乱仕缙集 乡勇抵祁门斩渠魁五人又生擒贼将郡守嘉其忠勇请题叙在任兴利除害育士爱民卒於官】聂芳 【字桂侯建寜人顺治十一年以贡知巢县与民休息追呼不扰刑罚未尝滥及尝招抚湖南流民复业 上官课吏治以芳为江北诸令宼】黄金铉【字守正邵武人家贫事母余菽水承欢康熙六年举孝子 已酉领乡荐耿逆变逼脇受职拒之几不测後以母老絶意仕进母卒哀毁骨立】谢邦协【字克一建 寜人康熙举人甲寅逆变逼令受职义不屈避僻村土城中丙辰逆党以火攻逼令出仍不屈阖门遇 害】毛锦生【老泽人康熙十三年耿逆蹂躙村邑锦生为练总 大兵进剿身先乡导手格杀贼时贼 有不怕官兵千千万只怕练总一个毛之謡因设伏诱锦生出战以衆寡不敌被擒死之】陈洪【字宏九邵武人康熙中举人知新化县岁不登发仓赈贷罢供亿时盐价昂力请淮盐贮长沙听民转贩邑有 三虎洪焚牒於社虎出境寻署湘潭以忧去】江瑞恺【字泉叟泰寜人以损粟助赈授散秩】方启元 【邵武人十岁丧母家贫负贩以为父甘旨娶王氏事舅亦甚谨雍正二年举孝行】邓成珠【泰寜人 家贫父早卒佣於廖距家数里日乞米趋送母所旋返供役已而盲负衣主旁舍自减餐饭奉母便溺必 亲母卒日夜长号葬卑不知所之】

宋范如圭【建阳人僦舍邵武以居士大夫高之学者多从之质疑】季陵【本括苍人居於邵武 建炎中除太常少卿金兵南下高宗仓卒趋杭陵独奉九庙神主以行绍兴中以徽猷阁待制知广州 卒】明傅冠【进贤人官大学士崇祯末避地於泰寜之汾水人士多从之游者】


唐林披【莆田人天宝中授临汀郡曹椽郡多淫祠着无鬼论以晓之刺史樊冕奏为长汀令以治 行迁本郡别驾】陈剑【大历中临汀郡刺史汀自置郡後凡两迁至东坊口岁屡不登民多疾疫咸谓 治非其所剑乃更卜卧龙之白石请改筑焉即今郡治也】五代唐王云【同光初寜化令县治初置於 黄连镇云卜迁於镇西之竹筱窝百姓安之】宋周尧卿【永明人仁宗时知寜化县提点刑狱杨紘入 境有被刑而耘苗者紘就询其故对曰贫以贪利之故为人直其枉令不我欺而我欺之刑又何怨紘至 县以所闻荐之】陈轩【建阳人元丰间知汀州治尚清静黄庭坚诗云平生所闻陈汀州蝗不入境年 屡丰】郭祥正【当涂人元丰问通判汀州有善政公暇与守陈琏登山临水觞咏酬唱极多】郑强 【长乐人高宗时知汀州事寜化县论大辟十人狱已上强验问无一人当死刑部尚书胡交修乞治县 令冒赏杀无辜罪】吴枥【建阳人绍兴间知汀州每於耕歛之月听囚令耕业毕复耒囚皆如期至剖 决曲直多所原贷秩贷归老稚遮泣】陈吉老【仙游人绍兴间清流丞以绩最迁判州事赣寇犯境吉 老誓衆与战长子希造为先锋屡战皆捷後与贼遇於武平希造战殁吉老再率兵破贼还郡人郊迎慰 劳吉老曰吾儿报国死得其所又何憾耶属邑感之皆为立祠至今父子血食於汀】刘师尹【长乐人 绍兴间为汀州録事参军时知长汀陈梦远诬郡士叶椿等以死罪郡倅向士俊党梦远欲传至其狱师 尹白其寃曰吾宁弃官不可陷人於非命毅然纳印而去郡人德师尹绘像祀之】李弇【崇安人绍兴 间知连城政务寛平教以孝友有伍氏兄弟争继积讼不决弇以理开谕皆感释民为謡曰讼者息争居 者安仁李公为政百里如春】黄藻【延平人乾道间知清流县县有贴银钞盐钱素为民害藻请於朝 一切蠲免岁?躬行劝赈民以不饥邻寇作相戒曰彼有善政慎勿犯之】程大昌【休宁人孝宗时知 汀州贼沈师作乱戍将萧统领兵战死闽部大震漕檄统制裴师武讨之师武以未得帅符不行大昌手 书趣之贼谋攻城而先使谍者衷甲纵火为内应会师武军至复得谍者贼遂散去】刘爚【建阳人孝 宗时调连城令罢添给钱及纲运例钱免上供银钱及纲本二税甲叶钞盐军期米等钱大修学校乞行 经界】江璊【淳熙间知汀州先是州有银冶岁代建昌临川输银六千两二郡岁偿绵绢後经兵大绵 绢不至银坑亦闭所愉仍取於民璊疏陈其害获旨蠲免】张振古【清江人淳熙间为长汀簿刚正有 守郡牒下督诸郷税甚急振古乞寛期限不听振古曰我不忍奉上官暴贫民即纳印去邑人杨方作诗 送之】鲍粹然【龙泉人淳熙间知上杭县以士风固陋聘宿儒教之士始知学州久旱父老白守请粹 然往祷雨立至人呼为上杭雨】何镐【邵武人淳熙间为上杭丞治尚寛简白罢无名征赋郎使者郑 伯熊檄以佐郡累系者旬日决遣殆尽】陈?【长乐人庆元初知汀州为治精明减户口食盐价以纾 细民置义塜殡无所归者以千数汀俗尚鬼信巫?痛惩禁之俗为丕变弟映继知州事一守兄法?尝 创桥於南山高滩角上流至映方毕工邦人因以棠棣名之】赵彦橚【庆元初擢监登闻检院时韩侂 胄秉政朝士悉趋其门彦橚切叹惋出知汀州州民叶姓者啸聚汀赣间彦橚遣将捕戮之】赵希錧 【宁宗时调汀州司户峒寇李元砺方起汀人震惧郡会僚佐议守城希錧曰守城非策也距城三十里 有关曰古城若悉精鋭以扼其冲贼不足虑矣守以付希錧夜半贼数百衔枚突至希錧严兵以待矢石 俱下贼无一免事闻诏升州推官治疑狱决滞讼去之日军民遮道泣送者数百里】上官损【邵武人 嘉定间武平主簿创养济院以恤贫病及行旅之无依者有盗刦人诬邻人分赃损一讯立释人服其 神】胡太初【宝佑间知汀州值岁歉捐米数千斛入均济仓以活饥民修城浚池屡平连城兴化剧寇 士民德之为立生祠】元李实【汴人为武平令平易近民时学校倾圮士倚席不讲实捐俸修葺以作 兴之】明黄敏【洪武中为汀州卫指挥佥事广贼谢在真寇武平敏率军剿捕贼惊走因追擒之又於 武平筑城分军守御境赖无虞】宋忠【崇阳人洪武间知清流县兴学劝农剔奸剗蠧羣盗啸聚忠抵 其巢谕降之擢户部郎邑民请於朝出知本府】刘雍【平阳人洪武间连城知县首建学校教民树艺 邑知种麦自雍始】刘亨【祁州人洪武中为上杭知县首新学校次建坛壝庙舍五年间逃亡悉集】 袁必文【广东人永乐间为清流典史沙寇犯境必文独守不去被执抗骂遂遇害】许敬轩【天台人 宣德中选授汀州知府兴学劝农轻徭赈饥纠参政陈羽贪暴荐贤良程原庆等於朝其卒也行旅萧然 士民争赙之】王得仁【新建人正统中以才荐授汀州府经历亷能勤敏上下爱之迁推官数辨寃狱 却馈遗抑镇守内守苛索政绩益着邓茂七党陈政景等攻城得仁与守将及知府刘能击败之擒政景 等八十四人余贼惊溃诸将议穷搜得仁恐滥及下令招抚果辨释难民三百人都指挥马雄得通贼者 姓名将按籍行戮得仁力请焚其籍贼复寇宁化率兵往援斩获甚衆未几卒於营军民哀恸绘像祀 之】吕镛【蕲水人正统间为清流知县邓茂七寇县镛率民兵与战衆寡不敌为贼所执大骂不屈死 同时死者铁石巡检邹某嘉靖初提学邵鋭并祀之】丁泉【汶上人天顺六年上杭寇发泉以指挥同 知往御之巡按伍骥奉命督剿泉奋勇先登攻破石马岐等寨猝与贼遇力战死伍骥扶疾回朝亦卒邑 人立祠祀之赐额褒忠】胡钺【嵊县人成化初为上杭知县清勤公正时邑初调千户所守御悍兵骄 卒肆虐於民钺以法绳之军民各安其业继之者孙安萧宏皆称良吏】赵智【江宁人成化间署归化 教谕事时学宫始建充弟子员者悉起山林未经化诲智先教以进退揖让之礼孝弟忠信礼义亷耻之 行徐授经讲艺随才造就务底於成】王环【新昌人成化间为永定知县亷明果断当设县之初创兴 百务焕然可观】吴文度【江宁人宏治间守汀州绳法饮亷推诚布令奸宄屏息山寇为患设方畧招 致贼皆帖服】袁庆云【雩都人宏治间任上杭训导日以行谊训生徒尝陈利弊六事於都御史韩邦 问邦问称赏之以亲老致仕】王献臣【吴县人宏治间以御史谪上杭县丞令行禁止百废具举暑月 不雨献臣为祷以五日为期雨大注人德之】蒋玑【平乐人正德初连城知县有治才奉檄征大?山 寇猝遇贼於黄沙寨不屈死诏赠汀州同知予?立祠】谢溥【祁门人正德间为长汀知县裁冗费革 例钱事上官秉公抗论王守仁剿武平挂坑寇溥转饷有方汀人祀之】俞大猷【晋江人嘉靖中以泉 州卫千户守备武平作读易轩与诸生为文会而日教武士击剑连破海贼擢署都指挥佥事】莫住 【苍梧人嘉靖间永定典史莅官勤劳以逐贼力战死祀名宦】徐中行【长兴人嘉靖间汀州知府广 东贼萧五来犯御之有功策其且走俾武平令徐甫宰邀击之让功甫宰甫宰得优擢嗣念山寇出没靡 常请筑城三图以扼要冲自是寇盗解散】徐甫宰【山隂人嘉靖中除武平知县下车问民疾苦寛征 徭筑堤扞溪凿井引水缮完颓城近贼地筑城立堡者三兴大役而民不知尝旱虔祷期五日不两则以身为牲及期果雨邑中火会烈风甫宰拜且祷风止火灭居六年远近化之立祠祀焉】黄震昌【遂安 人嘉靖间为汀州府同知署永定县事平李占春之乱民避难入城者抚辑倍至全活甚衆】顾辉【东 莞人嘉靖中为归化夏阳巡检莅任未旬月流寇掠境辉统民兵御之杀获甚衆以援絶死之邑人建祠 与勇士陈珪陈铎合祀】杨万春【钱塘人万历间为上杭知县邑有疑狱二前令莫决者三年万春斋 祷於神具得其情人称神君】牛大纬【琼州人万历间连城知县连苦浮粮岁科千余雨大纬力请得 蠲其半民立祠祀之】沈应奎【武进人万历时汀州知府筑陂濬泉教民耕植政声大起税监高寀播 虐将自汀入广应奎出榜文逹会城言税监将入海招倭若抵汀太守当率吏民击杀之寀闻而上】徐 必登【福州右卫千户崇祯初署武平守备甫二日寇发士无战志必登抚膺慷慨曰舍生报国此吾事 也率兵千余人遇贼於古楼冈前徒弃甲而溃必登单车力战遂殁於阵】笪继良【镇江人崇祯间为 汀州知府下车筑城议起继良请撤中赘垣拓城南六百余丈又创设威远营募兵措饷守圉以固】陈 正中【上海人崇祯中上杭知县孤介自守丝粟不取於民广寇入境亲冒矢石奋力擒杀竟以瘁卒邑 人祀之】 本朝郭浩【寜陵人顺治初知府事单骑到官政清刑肃人不敢干以私在任数年及归行里萧然里居 至不能举火】杨鹤龄【正红旗人顺治八年知归化县事谙韬畧善骑射会山寇窃发鹤龄先士卒亲 冒矢石击走之】郭璜【华州人顺治十五年调寜化令居官清介御史按邑邑令例馈千金璜抚敝箧 叹曰是非朘削民膏何以供此深夜自经於官邸没二日署中絶粒士民争致薪米有黄氏妇馈银助丧 痛哭不止或问之妇曰吾夫吴某世受里役之累赖公释免公死累将及矣柩自汀归路人畊夫皆弛担 引绋哭声遍野】朱之焜【高邮人顺治十六年知武平县寛待士庶严驭吏胥修城拓池皆捐俸以办 岁庚子广寇谢上违等盘据五指石之焜集衆荡平之】焦荣【新野人顺治十七年知清流县治事严 明以锄奸除害为急邑有小丑负嵎荣选胆勇书吏编为卫兵率而击之贼遁去】王之佐【镶黄旗人 康熙十六年调寜化令时海孽未殱军需旁午之佐念民疲役重力以减役上请情词激切大吏怜而许 之巨寇黄机国初擒馘之余孽也乘间屠掠之佐请兵会剿贼尽弃其衆赴冮右投诚江抚某纳之发符 护贼还寜俾招集旧部以成一旅之佐坚不奉檄昌言於大吏曰溥天王土非列国列疆之比闽贼即江 贼也闽贼入江便当贷死王章何在乎大吏韪其言遂瀦其巢穴设兵断贼归路民以寜谧】徐开远 【崑山人康熙二十年汀州推官扶弱锄强不为威怵时靖藩旗兵横行炙吓开远执法不阿藩丁股 栗】

唐伍正已【初名愿字公谨寜化人大中进士累迁御史中丞莅官畧细故存大体以朋党渐炽遂 告归】宋江礼【宁化人乾德初任潭州判官时慕容钊讨刘文表取周保权礼率乡兵二千人力战於 湘隂死之】罗彧【字仲文长汀人登太平兴国进士授大理评事雍熙後历知惠筠成三州所至有惠 爱澶渊之役以屯田员外郎扈从为报聘使还京乞归里上嘉其劳特除诸路提点使赐锦衣金带以示 褒赏】郑文宝【字仲贤宁化人太平兴国进士累拜殿中丞使川陕均税次渝涪闻夔州广武卒谋乱 乃乘舸泛江一夕数百里以计平之授陕西转运副使岁歉诱豪民出粟三万斛活饥民八万六千口李 顺乱西蜀秦陇贼赵包将趋剑阁以附之文宝分兵讨袭获其巨魁余党殱焉前後自环庆部粮越旱海 入灵武者十二次晓达番情经由部落每宿酋长帐中人或呼为父俄加工部员外郎真宗时寇凖荐其 熟西事复任陕西转运使後除忠武军行军司马卒文宝好谈方畧以功名为己任能为诗善篆书工鼓 琴有集二十卷又撰谈苑二十卷江表志三卷】伍佑【字佑之宁化人正己曾孙登大中祥符进士历 知雩都宜成海昌以亷能称寻差楚州团练推官州有盐场久废佑议兴复役不及民甫期而就岁入缗 钱数万人称伍佑塲後官太常博士子檡之皇佑进士为南丰簿识曾巩兄弟於未第时官至秘书少 监】徐唐【字中忠寜化人未冠受业於李觏觏令从胡瑗讲春秋负笈入京遂见知於欧阳修荐之仁 宗召见讲易嘉佑中奔母丧归庐墓侧遂不复出】彭孙【字仲谋连城人少负材勇皇佑间应募剿寇 及平岭南交趾屡有战功累官莱州防御使陇西郡开国侯壻邓詧亦以功擢皇城使忠勇沈毅遇下有 恩为熙河都统陷阵先登竟死王事】郑立中【字从之长汀人政和进士调崇安尉时方腊余党寇闽 立中修分水寨以守出贼不意击走之改知海门未赴金人南侵擢行军总管募兵数千收复光蔡等州 因命寺蔡金人再至遂被害赠朝散郎官其子穆】伍全【长汀人状貌雄伟膂力过人绍兴间以土豪 应募攻贼齐述於赣州全披铁铠攀援登城持百斤铁戟转战啓关纳诸军大破之擢广州摧锋军第十 七将後以武功赐金甲名马终武显大夫】杨方【字子直长汀人清修笃孝行已拔俗登隆兴进士调 弋阳尉道崇安谒朱子面受所传赵汝愚帅蜀辟机宜文字淳熙末除编修官首乞朝重华宫辞甚恳切 宁宗时坐汝愚朱子党罢党禁解起知抚州官至广州提刑】邱鳞【字起潜连城人嘉定间任赣县尉 有亷声永定寇发郡檄摄连城令画计御寇率民登东田石全活甚衆招捕使陈韡上其功辟知建宁 县】元赖生【清流人元兵下闽母陷军中生尚幼及长南北走万里求母閲三十年始得之杭州奉母 而还宣城贡悦为诗送之】赖禄孙【宁化人延佑间蔡五九作乱负母避南山盗至将刃其母禄孙以 身翼蔽曰勿丧吾母宁杀我母渴不得水禄孙含唾喣之盗相顾骇叹不忍害及取水与之有掠其妻子 者衆责之曰奈何辱孝子妇使归之事闻 旌美】罗良【字彦文长汀人至正中以平漳贼功授县尉 累官行省右丞镇漳州时江淮阻絶良以楼船载粮由海道抵辽东给行在军饷顺帝嘉其忠封晋国公 世袭漳州路总管至正二十六年陈友定攻漳千夫长张石古等违良节制友定兵遂渡柳营江士卒星 散良迎战马岐山败绩死之其弟屯田万户罗三骂贼死良妻陈自尽子安宾亦自刎壮士从死者百余 人】雷添祥【字永祥清流人至正间邓克明寇邑添祥同父匿仓盈山中寇至求财物不得欲杀父兄 弟悉奔窜添祥独抱父号泣求以身代贼纵其父而杀之】伍宗尧【清流人至正间邓克明犯境宗尧 率邑人御之弗克寇使说其降不可遂与其子希稷希明希周希孔率兵决战奋勇突围父子五人俱死 於难】谢英辅【清流人由荐辟历任枢密副使明兵入境偕逹鲁噶齐巴特玛具朝服北向拜自经死 达鲁噶齐巴特玛旧作达鲁花赤白哈麻今改】明沈得卫【字辅之连城人读书善诗元末陈友定重 其才欲官之辞弗受隐居莲峯山洪武初辟为本学训导讲训有方着有东崖樵唱集】张爱【上杭人 洪武间溪南寇起爱以勇力为队长与衆攻贼斩获甚多复随官军抟穴深入被执骂贼不屈死】张显 宗【字明远宁化人洪武中进士及第授编修屡迁国子祭酒善於其职人方之宋纳建文末擢工部右 侍郎募兵江南俄燕王入京被执谪兴州交趾平起为布政使有政誉】刘隆【字守庸武平人幼颖异 读书过目成诵登永乐进士擢御史巡按浙江时太监黄金肆虐青田民潘孟吉等聚衆杀之事闻将屠 其邑隆力奏请除首恶而宵其余民立石颂之】赖世隆【字德受清流人宣德进士官编修有才畧邓 茂七乱世隆疏请择智勇大臣征讨并陈山川险易进兵方畧朝命同宁阳侯陈懋往闽道擒贼首陈美 九蔡田等招集散亡十余万人人赖以安】马驯【字德良长汀人正统进士授户部主事累陞四川参 政会蜀寇乱廪乏驯至核已徵未用粮百万斛以供军历擢副都御史巡抚湖广关中饥流民就食荆襄 间驯设策赈恤全活甚衆湖湘灾奏减岁赋灾不为害致仕归卒赐祭葬】江瀚【上杭诸生正统间沙 尤寇发被执欲脇用之瀚骂曰朝廷养士乃从尔鼠狗辈乎贼怒捽之跪不屈骂不絶口死时清流魏得 礼以知县吕镛被执诣贼请代贼并杀之同邑有邱铜宝者募死士数百人败贼翼日再战伏起为所 杀】刘敬【字谦之上杭人幼孤事母至孝正统间贼攻城急敬负母出奔贼追及之箠楚索金且及其 母敬抱母号哭乞免母被伤病不能兴敬含哺饲之贼退贫甚日采拾以养母卒终丧而骨立】邓瑶 【清流人为县刑曹掾景泰初草寇攻掠至杨梅径瑶挺身与战自午至申贼攅刺伤其胸瑶毅然不顾 贼退瑶倚岩石僵立而死径中四百余家悉赖保全】张秉和【上杭人天顺间溪南寇发被执令之跪 骂曰我良民跪贼耶或曰跪可免死秉和厉声曰杀即杀母多言遂遇害】李子穆【武平人天顺七年 草寇犯境乡多胁从惟子穆阖门守正遂俱被害】邱宏【字寛叔上杭人天顺进士授户科给事中成 化时灾异数见权豪请乞无已而万贵妃有宠中官梁芳陈喜争进淫巧风俗为靡宏纠违补阙屡进谠 言多见采纳风节与鄞人毛宏相似人称二宏云】吴文旭【字景阳连城人少笃学闻吴与弼倡道受 业其门成化间应贡授安远训导寇作奉檄剿捕直抵贼巢谕以大义贼皆感服後迁铜鼓卫教谕】吴 海【上杭人成化间贼发海率兵擒斩贼首再战深入中伏死】赖先【字伯啓永定人宏治进士为户 部员外郎齎边饷督钞关收京仓粮清西蜀屯田悉着贤声忤刘瑾勒致仕瑾诛起知常德府】梁乔 【字迁之上杭人宏治壬戌进士为户部员外郎与同官疏劾刘瑾不法状章数上不报乔独面奏之武 宗怒命下锦衣卫狱久之始释迁兵部郎中出守绍兴有善政寻以母老乞归】郝凤升【字瑞卿长汀 人年十三抱牒鸣父寃於赣抚军前後登正德进士官大理寺副谏武宗南巡下狱廷杖谪都察院照磨 世宗时擢严州知府】李元瑫【字世玉连城人父尝患痈瑫为吮之正德间以贡官袁州训导府檄往 省祝宁王夀适宸豪友胁诸教官为傅檄瑫毁裂冠裳跃入水中得免归白知府请兵应王守仁讨贼人 称其忠孝焉】赖思智【上杭人正德间寇发领兵剿贼斩其渠魁乘势深入?发被执贼支解之】李 元丰【连城人正德间武平寇作元丰奉檄随邑令蒋玑讨贼被执死之时有童圮江环李贱生俞世旺 皆以勇士应募及玑被执圮等直抵贼垒格杀并遇害】吴毓嘉【长汀人天性孝友父以食榴毙见榴 辄悲啼不食继母病目废视每饮食嘉必舐之比卒庐墓嘉靖中被旌後以贡为湖口教谕】练廷和 【武平人为邑诸生嘉靖间倭乱统义民罗勲等领兵征倭有功还驻南安遇倭蜂集率衆力战援絶与 勲等俱死後立祠邑中】林铎【武平人嘉靖间贼遏白鹤岭挺身杀贼乘势深入死之同邑刘皓刘金 纶刘侨练廷相俱以杀贼被害】李嘉吉【字宪章上杭诸生嘉靖间山寇李占春鼓衆谋叛嘉吉应巡 道李淛命往抚为贼所胁厉声骂贼曰宁碎吾身不负吾心贼支解之同邑周効良亦以骂贼遇害】陈 玑【连城人嘉靖间寇杨廷兰猖獗玑率衆守御捕杀甚衆贼避去至陈屋坪会食贼潜入环攻纵火烧 庐舍玑等遂遇害】陈珪【归化人与犹子铎俱以勇力闻嘉定间贼刼汀州邑令敦请珪铎讨贼战死 之】廖显玢【永定人嘉靖间贼至母耄而盲负母逃贼见杀贼闻其素行悔之遗金帛殡殓】石厚 【武平人性至孝亲殁未葬值大?山寇发乡人奔窜厚曰亲柩在堂安忍弃之因抚棺恸哭寇哀之】 裴应章【字元闇清流人隆庆进士历兵科都给事中数有论奏号称职郧阳兵变以右副都御史往抚 戮其渠魁宥胁从乱遂定仕至南京吏部尚书卒赠太子少保着有懒云居士集】罗尚宾【字晋卿长 汀人父病尝粪验甘苦父殁偕弟尚贤庐墓下万历间以贡领应天乡荐为母养就武陵知县执法不避 权贵後官工部主事卒】伍夀高【清流人父福沾外游不返夀高鬻产辞妻子徧访不怠凡二十年始 获聚首人称其孝】赖华祖【字震南长汀人天启间任四川盐井司大使张献忠陷城骂贼不屈而死 本朝乾隆四十一年 赐諡烈愍】梁一驣【武平人天启间贼入田撩坊一驣率兵迎敌死之同邑锺 运捷锺元捷廖希顔林大疆陈元泰崇祯间流寇犯境拒战死之】赖思养【上杭人崇祯元年广寇薄 城思养募精鋭杀贼以功授把总四年贼复起率族人赖思选与战於高梧死之 本朝乾隆四十一年 入忠义祠 赐諡节愍】吴奇勲【连城人武举任漳道中军守备崇祯间 子山寇起上杭知县陈正 中被围勲援出之又率兵奋鬬援兵不至死之弟希稷大同参将亦战死芦沟桥 本朝乾隆四十一年 俱 赐諡烈愍】萧懋烈【归化人崇祯间官凤阳府照磨流贼破凤阳懋烈提兵奋击杀贼数十以 无援被执骂贼不屈死赠应天府经历 本朝乾隆四十一年 予入忠义祠】王国佐【清流人崇 祯间巡道朱大典选授副中军辛未三月流寇数千逼上杭城国佐挺身赴关而死】刘廷标【字霞起 上杭人由贡生历永昌府通判土酋沙定州之乱黔国公沐天波走永昌及孙可望等入云南驰檄谕天 波降时推官王运开摄监司廷标摄府事方发兵守澜沧而天波遣子纳欵谕两人以印往两人坚不与 士民号泣於门乞纳欵以纾祸廷标曰城之降而屠者亦多矣衆益哭廷标取毒酒将饮乃散去两人相 谓曰衆情如此吾辈惟一死自靖耳是夕运开先自经廷标沐浴赋诗三章亦自经 本朝乾隆四十一 年 赐諡节愍】 本朝饶其彦【武平诸生雅负才名顺治三年寇侵上杭其彦率衆与战乘胜长驱为贼所害同邑王际 泰锺和宇顺治戊子广寇袭城督乡勇出战死之】孔念厚【永定人顺治丙戌进士广寇破城贼欲杀 其父厚乞身代遂杀厚父以得免】雷动化【宁化贡生事亲孝爱异母弟推田宅与之顺治初山寇邹 华等肆掠动化建议助饷守隘贼不敢犯十年草寇黄允会恃抚负嵎杀庠士赖朝会王建勋动化义心 激切请兵剿洗贼巢自是宁邑遂免寇害】黎士宏【字媿曾长汀人顺治举人任广信司理受十三郡 谳牍脱无罪数百人时为语曰遇黎则生荐擢洮岷副使摄署臬篆赞画军机判理刑狱分别失陷官吏 情罪轻重悉当会宁夏营弁谋逆士宏严守御以待镇兵又密请免卫所逋粮七万五千石历迁布政司 参议以母老乞归卒】黎士毅【字道存长汀人顺治乙未以抜贡知宜昌县邑为水陆交冲旧粮溢额 民苦输将士毅力请蠲免山贼彭某以伪劄扇惑村民士毅督兵剿灭巨魁授首迁知夀州致仕】黄日 焕【字媿莪永定人顺治辛丑进士知兴叶县革里甲常规禁包收滥派之弊邻邑妖寇犯禁日焕亲率 乡兵斩馘数千寻以忧归补知甘泉历迁淮安河务同知】罗文举【永定人初任广东千总累立战功 擢广西梧州守备康熙十四年寇犯藤县奉调应援奋勇杀贼陷阵死事闻 赠官予祭葬官其子一 人】李亭【字集兰清流诸生康熙甲寅耿逆之变四郊多垒亭抚几叹曰鼠辈猖狂誓灭此而朝食请 於县令率衆剿之至吴地舖猝与贼遇战败被执不屈而死】吴仲贞【宁化人乾隆年间以孝旌】邹 元揆【清流贡生以孝称又周邑孝子曾昌孙曾腾龙俱乾隆年间 旌表】程锡襟【归化诸生乾隆 年间以孝 旌】

宋孙升【高邮军人哲宗时为御史朝廷更法度逐奸邪升多所建明绍圣初翟思张商英劾之削 职汀州安置卒】明陈际泰【临川人父流寓武平生於其地家贫务农时取旁舍儿书屏人窃诵过目 悉巳了解从外兄所获书经四角己漫灭且无句读自以意识别之遂通其义十岁於外家药笼中见诗 经擕至田所踞高阜而哦遂如温故者然毕生不忘久之返临川以文名天下】


宋蔡高【仙游人蔡襄弟景佑中尉长溪屡断疑狱人称神明】黄琮【莆田人元符中尉长溪戢 吏便民以忧去令鸠钱以赙固辞徒步护丧以归】曹辅【沙县人元符中任寜德尉刚毅有为境内井 然】宋棐【莆田人宣和初令宁德性和易临事屹然不可动吏不得逞】储惇叙【晋江人宣和中令 宁德清慎自持多惠政】潘中【浦城人靖康改元令长溪政化翔洽建炎二年建卒叶侬叛犯宁德中 率兵赴援力战被执骂贼遇害】赵诜之【宗室建炎中任宁德令操法明谨狱无寃民】赵善悉【宗 室淳熙初令宁德劝课农桑作兴学校造金溪桥以利涉人德之】赵镇【乐清人嘉定中令长溪王十 朋荐之曰屡更州县皆有治绩明敏之政吏不能欺】赵时焕【晋江人亦宗室子嘉定中尉长溪政声 大着奸恶远窜】鲍逊【平阳人淳佑中令长溪案无留牍会帅幕嶒设军期船逊为民力争获谴民诉 于朝起为司农丞】黄恪【南剑州人淳佑初令长溪筑赤岸陂截溪流骈木为基垒巨石为三级灌田 千余亩至今赖之】郑黼【崇安人淳佑中初置福安县黼为令经画疆邑科条井然】李泽民【淳佑 八年令宁德政平讼简创筑东湖陂人称李公堤】元胡琏【怀孟人至大中任福安县簿持身廉谨建 学校造溪口诸桥民怀之】孟格特依【回回人皇庆中尹福安务农重谷政声翕然孟格特依旧作忙 兀歹今改正】张伯顔【河间人至顺初知福宁均赋役置学田育士州人祀之】高琛【燕山人至顺 初尹福安强毅正直敦励风化】王伯顔【沾化人至正九年尹福宁红巾贼入境伯顔率中子相引兵 败之已而贼大集还守州治守门者遯贼突入伯顔奋身力战焉中流矢遂被执贼知其名欲令仍尹州 伯顔叱骂不屈贼怒遂遇害相亦死之相妻潘及二幼女皆死同时邑人阮宗泽以巡检家居伯顔令率 兵御寇至古县力战死】张贤赞【至正中为福寜判官十三年三月红巾?州治贤赞死之】明尹昌 隆【太和人洪武间以御史改知福宁县清勤自砥科差必验丁而高下之吏无所售其奸】焦玉【汶 上人福寜卫副千户宣德五年寇警从都指挥刘海收捕分兵哨至州东屯管洋山下与贼遇奋战力竭 死之】胡全【吴山人正统中知宁德县有时应才时军书络绎区画随宜邓茂七叛卒入境率兵克其 寨邑赖以安】胡晨【英山人正统末任福安县丞时邓茂七倡乱晨备御有方邑赖以安正统初岁祲 晨称贷於富室不足乃尽借存留仓米发赈同官欲中请晨曰请则动经旬日民死过半矣有罪晨自当 之全活无算】刘象【安福人成化九年县复为州象知州事勤政惠民百废具举植松四万株于龙首 山民比之甘棠云】欧阳嵩【太和人正德中知福宁州开城东南河一千八百丈灌田数千顷复买田 贮谷以为後人疏濬之费】罗干【永丰人正德中知宁德县性刚毅令行禁止干伦子也人称其有父 风】张璧【六安人袭福宁卫指挥佥事任烽火寨把总破倭有功嘉靖三十八年倭寇岩前战死】锺 一元【秀水人嘉靖中知福宁州营西城六百余丈甫竣而倭至守御有备民德之】程箕【绩溪人嘉 靖中官福安教谕倭入寇守西门督兵力战死之】陈泗【永康人嘉靖间知福安摘奸锄强每食只薯 一器人呼为薯公】谢君锡【海阳人嘉靖中官福安训导倭陷城死于文庙】卢仲佃【东阳人嘉靖 间知福安县时邑初陷于倭积骸弥野仲佃竭力抚循与民休息明年倭又薄城悉力固守贼遂遁去】 张尧卿【番禺人嘉靖中任宁德知县倭犯城单弱无援矢死以守贼拥衆登陴尧卿手刃六七人城陷 死之】陆万垓【平湖人隆庆初知福宁州事至立断兵兴增赋力为节缩岁省金六千有奇客兵更戍 创造兵营于城外处之万历时临川祝永夀知州事寛厚爱民厘奸剔弊人称陆祝】韩绍【归善人万 历初知福寜州涖政精勤请除陷海虚粮免站银七百两两】钱士鳌【钱塘人万历中知福宁州吏治 敏决阂闠山陬夫征无扰】方孔炤【桐城人万历中知福寜州始至建学宫开玉带池识州人刘中藻 于诸生中中藻後举进士官行人就义死】霍腾蛟【南海人万历中知夀寜县顺昌贼吴建鼔衆谋乱 腾蛟单骑往谕留三日示以祸福衆贼不敢害率官军进讨平之】揭重 【临川人崇正中知福寜州 以清亷明敏称曰与诸生讲学论文士风丕振】凌义渠【归安人崇祯间为礼科给事中时与相温体 仁不合出为福寜参政精勤厘剔一尘不染染士民戴之】 本朝郭之秀【渖阳人顺治三年任福安知县时寇盗方炽之秀竭力御抚会明末余寇聚衆焚掠督兵 与战为流矢所中死】吴允焞【仁和人顺治三年任夀宁知县山寇犯境允焞招集义勇往御势寡不 敌为所执脑篐悬树骂不絶口而死妻瞿氏闻之投缳以殉事闻 予恤廕】饶崇秩【丰城人顺治六 年任夀宁知县时值寇攘崇秩率兵讨平胁从者悉请寛免全活万计在任五载锄强辑衆威惠并着以 迁去】张延统【华州人顺治十一年任福安知县未匝岁民怀其惠闻父讣哀号七日而絶士民醵钱 以殓并送其丧归】吴万福【辽东人康熙间任福宁摠兵官悍御有方寇盗屏息耿逆叛万福发兵拒 战死之合家见害事闻赠太子太保 予恤廕入祠忠祠】冷岐辉【嘉定人雍正十二年知福宁州事 适州陞为府附郡设霞浦县即管县事经理一切公廨坛宇皆井井有条时有冷慈父之称】路以周 【招远人雍正十二年知福安县修文庙建尊经阁修学志培西郊水坝去之日人为立碑建亭曰路公 亭】傅维祖【鄞县人乾隆四年知福鼎县时县初建凡公署学宫坛宇草创经画具有条理】周天福 【亳州人乾隆九年知宁德县戢暴除奸重儒兴学士民祀之遗爱祠】萧克昌【咸阳人乾隆二十年 知福安县洁已爱民修理学宫城垣捐膏火以造士因调入闱以劳卒士民哀之】

唐五代薛令之【字君选长溪人神龙进士闽士登第自令之始开元中累迁左补阙兼太子侍读谢病 归肃宗即位嘉其廉因勅其乡曰廉村水曰亷溪】林嵩【字降神长溪入乾符进士词赋为一时之冠 召除秘书省正字黄巢乱东归观察使陈岩辟为团练巡官转度支使後除毛诗博士历官刺史有赋一 卷】黄岳【长溪人唐末太学生王审知窃号必欲官之岳度无以拒遂投栖云百八丈漈死乡人为立 祠】宋周希古【字叔信长溪人端拱进士收辰州蛮有功授着作郎历秘书丞知蓬州政绩昭着终朝 请大夫】邱允【字执中长溪人父腴字伯纯幼孤事母至孝为乡党楷模允举元符进士授栾城尉调 知宁湘平反寃狱五十余人历知柳州南渡後召对允疏劝勤政事任忠良远奸侫帝嘉纳改知惠州俗 信巫鬼病不服药允焚巫词开药局卒赠朝议大夫】杨惇礼【字穆仲长溪人崇宁进士建炎初以御 史召与赵鼎同命惇礼辞曰艰难无从卫之劳时平享丰盈之乐吾不敢也】阮大成【字希圣宁德人 政和中以三舍升国学靖康时李纲罢斥大成同陈东等伏阙上书斥李邦彦白时中等之奸乞复用李 纲钦宗从之】陈最【字季常长溪人宣和进士官新昌丞会杭卒乱最单骑抚之贼曰陈公忠义虐之 不祥遂迭归召对称旨授诸司粮料院出使川陕有平贼功】杨复【字志仁长溪人受业朱子之门劲 特通敏考索最精真德秀帅闽即郡学创贵德堂以处之着祭礼十四卷仪礼图十八卷又有家礼杂说 附着二卷皆传於世】王定国【字安卿长溪人绍兴末叩关上边宜十策高宗幸金陵复进十五事命 从赵端招抚山东时海州为红巾所据定国收复之摄州事兴隆间守高邮城与金凡九十三战皆捷特 创高邮军签判以处之後官知高邮军】林湜【字正甫长溪人由富阳尉历御史论劾甚鋭出为江西 转运判官历太府司农卿韩侂胄雠逐正士吕吕俭贬岭外湜见丞相余深曰吕子约南行执奏收回大 臣责也不听刀请外除湖北转运副使进直龙图阁致仕朱子被斥士皆远嫌湜独执弟子礼不变所着 有盘隐集】杨兴宗【字似之长溪人少师郑樵复执经林光朝之门举绍兴进士调铅山簿孝宗登极 汤思退主和议连书抵东府争其非思退怒已而迁校书郎与林光朝校文省殿擢郑侨蔡幼学陈傅良 时称得人转宣教郎权尚书司勲郎论张说不当与赵汝愚同除拜不报乃丐祠】王宗已【字子由长 溪人绍兴进士授赠城令治为岭南第一孝宗书其名於御屏终朝奉大夫】张观【字逵之长溪人太 学生隆兴中金人渝盟侵扰淮甸观率诸生七十二人上书请斩汤思退等而用陈康伯胡铨以济大计 言甚切直仕终新城令】林维屏【字邦援长溪人通诗书三经梁克家判福州延礼郡庠讲道授业一 时学者云集所着有易春秋等 论韩柳辨疑语録诸书】杨楫【字通老长溪人淳熙进士刚介有守 调莆田尉闽帅程叔逹移县括逃田楫力疏其不便漕使林祈异而荐之累官司农寺簿劄论进君子退 小人语多风厉转少卿寻出知安庆终朝散郎】高颐【字元龄宁德人经明行修从游者几千人庆元 进士知永州东安县居官临民卓然有声平生博极羣书着鸡牕丛览百五十卷诗集传解三十卷】郑 师孟【字齐卿宁德人家贫力学六经注疏手自抄録从朱子游黄干妻以女曾着洪范讲义发明皇极 之藴】黄泳【字?夫长溪人庆元中禁伪学泳试策排斥异端力宗朱子之学】林駉【字德颂寜德 人清修苦学博极羣书九经注释暗记成诵尤习当代典故着源流至论皇监前後集後同邑王履翁字 吉父更为外集十卷行世】林仲麟【字景冲宁德人太学生庆元间赵汝愚以谗被贬仲麟同杨宏中 等六人伏阙上书乞救触权奸怒送毘陵编管时称庆元六君子嘉定中诏加褒録弟仲虎开禧间副李 璧使金亦以风节着】王伯大【字幼学长溪人嘉定进士国子学正历江东提举常平知临江军岁饥 置荒政局延客究古今赈济法全活甚衆端平中累迁直宝谟阁枢密副都丞旨右司郎中进对直言无 所讳淳佑八年除参知政事归督漕於闽命县令筑营田陂卒諡忠文】李监【字汝明长溪人嘉定进 士官广东提举平易近明尤晓兵事尝督捕赣寇擒之领州符海寇惮其威遁去值两浙饥运米活衆素 从黄干杨复游归与同邑龚郯创建讲堂推明师说着有和鸣集】孙翼凤【字昭瑞长溪人颖悟絶伦以乡举入太学史嵩之谋起复翼凤率同舍生黄伯恺金九万等攻之又斥和议事言甚剀切绍定中与 兄附凤同登进士累官签书枢密院事】黄干【字尚质长溪人师朱子着述甚富余干饶鲁幼从干游 寜德李监亦师之所着有诲 语官至直学士与三山黄干别为一人】余复【字子叔寜德人绍熙初 策士大廷光宗览复对曰余复直而不讦擢第一赐之诗宁宗即位诏入史舘兼实録检讨着有礼记图 说】赵万年【字方叔长溪人庆元武举为襄阳制置司干办官开禧二年金人围襄阳宣帅诸司相继 遁万年缮兵峙粮力赞招抚使赵淳为死守计相拒九十余日贼遁去以功进武德大夫有守城録及禆 幄集】陈经【字正甫长溪人庆元进士官终奉议郎性沈潜多所着述有书解五十卷行世】高伯埙 【字汝谐寜德人颐子学问醇正践履笃实留心关洛之学有会粹古今事类二百卷集关洛诸公语为 传心直指十卷】林子云【字质夫长溪人宝庆进士融州教授潜心圣学躬行实体多所自得着易说 十卷】郑士懿【字从之寜德人端平进士时真德秀知贡举得其卷曰经世才也历官太学博士出知 武冈军公明廉慎着有定齐集】郑君老【字邦夀长溪人咸淳进士乞归养亲而宋亡入元知君老者 交荐于朝竞不起卒学者私諡曰靖节】谢翺【字臯羽福安人父钥有至行翺徙居浦城元兵南下文 天祥由海上至闽檄州郡大举勤王翺倾家资率乡兵数百人赴难遂参军事天祥转战闽广至潮阳被 执翺匿民间後之浦阳依方凤及永康吴思齐以居会稽唐珏 诸陵骨於兰亭种冬青树为识翺实与 其事尝为作冬青树引闻者莫不洒泣年四十七死方凤等葬翺於子陵台南】陈普【字尚德寜德人 居石堂山学宗庆源辅广广朱子高弟也入元三辟为本省教授不起巍然以斯道自任四方及门者数 百人尝聘主云庄书院晚居莆中造就益衆其学以真知实浅求无愧于古圣贤而後已所着书甚多亡 逸过半明嘉靖中闵文振辑其存者为石遗堂集】元王都中【字邦翰福寜人以父积翁奉使日本遇 害特授平江路治中时年十七遇事剖柝动中肯綮秩满除浙东宣慰副使终江浙行省参知政事历官 四十余年治郡之绩虽古循吏无以加】王荐【字希贤福寜人性孝而好义父疾甚夜祷于天愿减年 以益父夀父絶复苏曰适有神人语我曰汝子孝上帝赐汝十二龄後果十二年终母病渇语荐曰得瓜 渇可止时冬月求不得行至深深岭值雪避树下思母病仰天而哭忽见石岩间青蔓离披有二瓜焉因 摘归奉母渇遂止】陈阳盈【字子谦福寜人字天锡以文学历官知福清州阳盈为泉州税课副使忧 归至正十二年冠攻州知州王伯顔檄阳盈帅民兵拒敌?于贼贼胁之降汤盈大骂与义士汤成顺同 遇害】陈端孙【字伯都福寜人登武举首授总管府録事四迁至福建宣慰都元帅镇福清州时陈友 定欲据八闽勒兵侵境端孙率衆拒之中流矢被执友定胁之从端孙骂曰我家三世仕元肯从汝反乎 友定怒杀之其妻孙氏挈女投井死】韩信同【字伯循号古遗宁德人从陈普学究心濓洛关闽之说 普叹曰吾老矣得斯人饮水俟命何憾延佑四年应江浙郷举不第归即杜门不出弟子抠衣受教者履 满户外有韩氏遗书二卷】明江得澄【鲁福安人与弟得汉友暧四世同居元季兵乱负亲避难遇贼 伤臂贼感其孝而舍之合家安焉】程宗儒【福寜人检身励行洪武初举明经训导多所造就着五经 蠡测五卷】韩孝标【昌福安人孝友天至亲殁庐墓三年教授乡校旬暇辄至墓所拜哭洪武间举孝 亷授海塩知县】周斌【字质夫宁德人洪武五年乡荐为建宁教授撰贺云南平表称旨赐金币秩满 陞齐左长史以疾卒初杨荣少时斌见而奇之亲授以业语之曰子器识非常他日大就惜余老不及见 也後果为名臣人服其鉴】陈奇【字器之福安人领乡荐擢御史永乐间监军甘肃号令严明军民戴 之寇至錡勒兵战孤军不支被执死之】陈琦【字公琰福安人永乐进士以与修永乐大典超授江西按察佥事能断疑狱时称神明】池斌【字仕全福宁人正统末邓茂七党至其乡值斌外出贼炽火炙 其父以胁财斌至贼所抱泣请代贼释其父炙斌至焦烂不死因得与父放归後以夀终】林遂【字元 成福宁人正德进士官南京大理寺副嘉靖初陈九事帝纳之擢湖广按察司佥事赈襄沔饥活万余人 又寻迁四川副使平酉阳乱官至贵州参政致仕归囊无余赀着有石壁集】林聪【字季聪宁德人正 统进士景泰初为吏科都给事中风采凛然额森送英宗归聪请备銮舆卤簿从之遂迎复如礼迁春坊 司直仍补给事时吏部尚书何文渊以选法不公为聪论罢其党劾聪左迁国子学正英宗复辟擢佥都 御史历官刑部尚书卒諡庄敏公额森旧作乜先今改正】周朴【字怀玉福寜人嘉靖初举於乡从吕 柟学以潜心力行见称判广州斥絶番舶常?署肇庆赎锾商税悉籍库时有事安南军军兴数万一无 所染历任思恩知府归】阮贡【福安县人三岁而孤母卓氏力贫守志贡事之尽孝母病汤药必亲尝 目不交睫者逾月母卒朝夕哀恸既葬刻木为母像事之如生】林爱民【字子之福宁人嘉靖进士授 嘉靖主事榷寻阳先是司关令有拯溺物者赏爱民至令救人者赏倍之全活甚衆坐事判嘉兴倭变筑 桐乡城工成而寇至城赖以全擢广东佥事】黄乾行【字大同福寜人友爱好义兄病夜觅医於乡遇 虎不顾登靖进士历户部郎中出守重庆爱民诲士卒於官】郭文周【字景复福宁人嘉靖进士授中 书舍人改御史鲠直有风裁巡按广东复命应代世宗命再往粤人益肃然擢顺天府丞论劾赵文华忤 严嵩致仕归着有台中奏议按粤封事观风漫兴东山集】黄钏【字珍夫福安人任温州府同知为人 英毅有畧嘉靖中倭自福寜向温钏发兵拒战於水北州身先士卒贼伏四起官军溃同事者皆奔窜钏 自麾兵抗贼贼支解之】李泰【字文亨福安人官龙泉教谕嘉靖中矿徒宼邑泰率衆战於万夀桥下 死之】詹镐【字德武福安人通判坤之子嘉靖中倭?城镐不屈骂贼死时诸生郭大科郭大乾死城 守国初吴廷珙骂贼支解皆称志士】陈继盛【字朝嘉福宁人事父至孝官遂昌训导迁兴寜教谕处 州埛寇为梗单车谕降之转国子助教以母老乞归】陈褎【字邦进寜德人嘉靖进士官御史敢言不 讳巡按江西时夏言欲毁民居以益园囿上书讽之人为之危褎曰吾寜危一身忍见百姓离析之惨夏 憾之谪泗州久之移慈溪令历迁广西左江守备着骝山集】陈富春【字必亨福寜人以隆庆选贡授 济寜州判却羡金监泰山香税一无所取迁鲁藩经历谢病不赴着有岱宗小史】游朴【字太初福宁 人九岁能属文举万历进士授成都府推官历迁刑部郎中三主法曹无一冤狱仕终湖广参政】白受 采【福寜人世官百户父麟嘉靖间委守白鹤岭倭陷寜德麟坐罪繋狱万历初贼陷大金松山采同弟 祥自陈愿击贼报効赎父罪竟以失援死州旌其门曰孝义】张万纪【字汝守福寜人世袭福宁卫指 挥佥事官桐山把总善以贼捕贼贼无所匿每破贼巢倾所获尽敬之士卒故乐为用历官昭平参将每 战身杂士伍队中亲冒矢石暇则读书赋诗若不知兵者万历中官惠潮副将征琼崖黎蛮中流矢死】 陈朂【字世勉寜德人万历进士知余姚县三迁广东参议谢病归再起广西副使知兵左江是特川贵 会征杨应龙朂因简土司兵数千人往反破之会皮林蛮反遂晋朂监军参政协剿生擒苗首抚降万计 以积劳卒】崔世召【字徵仲寜德人领万历乡荐任巴陵令以忤璫削籍归寻擢浙江运副再擢连州 知州以诗着名】吴中藻【字荐叔福安人崇祯庚辰进士授行人明亡中藻正衣冠坐厅事吞金不死 遂自缢本朝乾隆四十一年 赐諡烈愍同邑举人缪自珣亦死之 本朝乾隆四十一年 予入 忠义祠】本朝叶有挺【字贞夫夀宁人康熙庚戍进士十三年耿逆变作有挺避入南昌明年从涧道归省母逆 党逼胁有挺泣告母曰儿不得长侍膝下矣遂走山中絶粒死】

五代许光大【沿海都巡检寓居研江寇至力战死卿人即其地祀之】宋朱松【建炎中尝擕子 熹寓福安之龟龄寺宁德之西龟山寺後熹于庆元间亦以伪学之禁避地焉从游甚衆黄干杨楫林湜 高松陈骏郑师孟龚郯张泳其最着也】郑樵【莆田人受学于长溪今州东北潋溪之西灵峯寺蒙井 有樵题咏】陈傅良【遂安人寓居长溪周大山有纪咏镌石林复杨兴宗与之友】明马思聪【莆田 人宏治中为诸生讲学于南禅寺後使江西死宸濠之内】


本朝 施琅【晋江人郑成功据住台湾三世负固为闽海边患康熙二十年】【祖从福建总督姚启圣议拜琅靖海将军征之二十二圣 年琅率诸将舟师由铜山进入八?直 抵澎湖殱其精鋭郑克塽穷蹙归命台湾平封靖海侯世袭琅为善後计特疏陈台湾弃留利害请分府 县设兵戍守为东南数省藩篱上报可海氛始靖】蒋毓英【奉天锦州人康熙二十二年初】 【平台湾以毓英为知府毓英至身历郊原披斩荆棘经界三县封域相土定赋罢不急之役安抚番夷 招集流亡台地遂为乐土任满迁去百姓刋石纪功】沈朝聘【辽东人康熙二十三年知台湾县方平 亷介人不可干以私奸豪屏息】勒治扬【汉军骧黄旗人康熙三十四年知台湾府抚辑土番加意教 化番童未知礼义治扬立社学延师教之】李中素【西陵人知台湾县善聼断遇寃狱必竭力申救民 以不寃卒官台人思之】卫台揆【曲沃人康熙四十年知台湾府时课诸生分席讲艺文教大兴】陈 璸【海康人康熙四十一年知台湾县为海疆治行第一初至台知穷民苦于水丁申请豁免值岁旱璸 去盖步祷赤日中甘霖立澍及水大涨溃堤势逼仓厫璸躬先负土石御之堤复完固修建学宫明伦堂 规制焕然士民至今逢璸生日犹张灯以祝详统部】孙元衡【桐城人康熙四十二年为台湾府同知 性刚正诸不便民事悉除之岁大饥令商民俱以运米多者重其赏否则罚于是南北客艘云集米价顿 减民遂得不饥】王敏政【汉军正黄旗人康熙四十三年任台湾道仁厚不苛番民感悦】周元文 【汉军正黄旗人康熙四十六年知台湾府置学田以赡寒士年荒谷贵申请恳切得免租课十之三】 洪一栋【应山人康熙四十八年知台湾府通商惠工革除陋规积弊台人德之】欧阳凯【漳浦人任 台湾镇总兵官康熙六十年贼朱一贵作乱衆至数万凯率官军进剿为贼所围力战死事闻 赠太子 少保赐祭葬镇标左营游击孙文元守备胡忠义千总陈元把总石琳中营千总蒋子龙把总林彦南路 营守备马定国把总林富并以战死 赐恤典】许云【海澄人任台湾水师副将朱一贵反云率师赴 援与贼军遇连破之於中营埔贼悉衆四面来攻云跃马陷阵贼不敢逼围之数重总兵欧阳凯已阵亡 云孤军无继矢尽创遍体犹奋力手刃数十贼为贼所执磔死同时死节水师左营游击游崇功千总赵奇奉林文煌把总李茂吉并 赐祭葬】罗万仓【陕西人任台湾北路参将朱一贵反府城陷万仓率 衆坚守贼攻之急万仓突围拒战踰沟坠马贼以竹篙?其喉犹挥刀杀贼而死妾蒋氏闻兵败自经事 闻 赐祭葬蒋氏建坊 旌之】施世骠【琅子袭封靖海侯任水师提督驻厦门朱一贵乱总督觉罗 满保羽檄飞促世骠师赴澎湖迨满保至厦门而世骠登舟出港两日矣时朱一贵悉衆攻安平世骠直 捣台郡贼就擒时南澚镇总兵蓝廷珍同事有功复与廷珍分兵南北二路以除残孽台郡悉平】陈大 辇【江夏人康熙六十一年任台湾道台经朱一贵之後所在残破大辇至安辑流亡抚绥部落生番归 化者接踵会余孽窃发未靖大辇悉捕获置之法台民获安】张湄【钱塘人雍正年间以御史巡台湾 严稽冒籍校士公明】曾曰瑛【南昌人乾隆十一年任台湾淡水同知摄彰化篆寻擢汀州府知府後 调台湾府所至建学造士修志筑堤百废具举民风为之丕变岁旱步祷病暍卒士民哀之】

本朝 陈士俊【字子庆台湾县人好施与康熙五十七年大饥士俊出粟二千五百石以赈存活无 算置园地於诸罗凤山二县以充义塜乡人德之】黄孟深【诸罗人性孝友兄弟俱早殁孟深抚侄如 巳子人以为难同里王求李次俱四世同居有司并表其门】

明张士?【惠安人崇祯癸酉副榜遯迹台湾隐居於东安坊杜门不出日以书史自娱辟谷三年 惟食茶果夀至九十九而终】


宋陈靖【莆田人开宝中任德化尉参议军事有平贼功】黄瑀【闽县人绍兴中知永春时因寇 乱凋瘵之余首蠲宿负凡所聼断摘发如神】元卢琦【惠安人至正十二年授永春县尹始至赈饥馑 止横歛均赋役减口盐一百余引蠲包银榷铁之无徵者巳而讼息民安乃新学宫延师儒以课子弟文 风翕然】明应履平【奉化人洪武末知德化县廉谨平恕勤学奬士邑之有科第自履平始】柴镳 【临海人嘉靖元年知永春县明狱平赋剔蠧锄奸汀漳寇逼近境镳躬擐甲胄率乡兵自花石岭追至 小尤中团凡十余战贼党歼焉】 本朝潘际昌【仁和人顺治三年知永春县土寇薄城率民兵拒守百余日外援不至城?投井死训导 胡万监被执骂贼不屈死之】胡天湛【井研人顺治三年知大田县土寇作乱天湛力守孤城至四年 十月城?被擒不屈而死】王之纪【渖阳人康熙十六年知德化县时逆乱初平疮痍未起之纪简静 镇抚清理讼狱民甚便之】杜昌丁【青浦人雍正七年以副贡知浦城县擢知永春州筑城纂县志建 贡院辟学舍在州二十七年政久化成民安其业卒于官贫无以殓士民争赙之】

宋陈知柔【字体仁永春人登绍兴进士历知循州贺州知柔与秦桧子熺同榜桧当轴同年多以 攀援致通显知柔独不阿附以故龃龉自号体斋居士所着有易本旨十六卷春秋义例十二卷论语後 传十卷】留正【字仲至永春人六世祖从效事太祖封鄂国公正绍兴十三年第进士授南恩州阳江 尉历权中书舍人言记注进御非设官本意乞奏免御从之绍熙初拜左丞相谨法度惜名器毫髪不可 干以私引赵汝愚与之共政孝宗疾革数请车驾过宫上拂衣起正引裾泣谏退上疏言极激切累封魏 国公卒赠太师谥忠宣长子恭字伯礼三子 字端父李子硕字季膺俱历官有政绩】陈朴【字端行 知柔从子乾道五年进士历知漳州节浮费五万为民代输身丁复以左司郎除知广州兼广东安抚革 弊例帑羡受代储钱数十万上于朝弟模字中行庆元二年进士以学行召试馆职时方开边策对王恢 首谋之戮不足以赎僵尸百万之寃终汀州知州着有经史管窥行世次兄机以易学着模子晋接绍定 进士官国子司业】庄夏【字子礼永春人淳熙进士庆元六年旱诏求言时夏知兴国县上言今威福 下移此隂胜也陛下宜体阳刚之德使後宫内省黄门思不出位此抑隂助阳之术也召为太常博士历 官兵部即陈边衅不可妄开议者难之後以忤柄国者意遂乞休自号藻齐老人着有礼记解国史大事 记典故备志着书遗文二十卷子孙皆有宦续】明田一?【字德万大田人隆庆初会试第一选庶吉 士授编修进侍讲张居正将廷杖吴中行等一?偕同官赵志臯等具疏救格不入乃从学士王锡爵诣 居正第求解敷陈大义词独峻切居正心嗛之请告归後历礼部左侍郎掌翰林院一?持身严淡泊自 甘没无赢赀赠礼部尚书】 本朝李道泰【字子交德化人顺治辛丑进士除建昌县时吴逆倡乱山寇窃发道泰设法剿捕城赖以 完後知开化府建学以教夷民时边徼新拓多掠买湖南幼穉为养卒道泰给资放归卒於官着有缨溪 文集滇行箨书等草】顔奇宿【字应侯永春人康熙丙午举人知平远县建学修志革里役除耗羡岁 饥赈贷全活无算後告归着有四书解醒】


宋杨中立【晋江人嘉泰间知龙岩县有惠政尝捐俸筑南堤民赖之】林介卿【晋江人嘉泰间 知龙岩县时县在万山中寇盗出没城郭未完介卿乃修寨募兵储谷教弓努谨斥堠寇不敢犯民赖以 安】元黄佐才【至元间为龙岩尉李志甫作乱陈君用袭之佐才并助战奋不顾家一门四十余人俱 遇害贼平赠龙岩尹】明周尚文【香山人洪武中任龙岩县丞时县炉户有铁课六万余斤小民苦于 远运尚文申准抄银民甚便之】韦济【海阳人成化初知龙岩县时初设守御千户所济拓旧土城砌 以石修学及坛庙会汀寇发邻境皆受害岩邑独全】陈栗【南昌人成化中知漳平县时初立治所事 脞民犷栗创治建学列街市编徭役秩然有绪】汤相【归善人嘉靖三十二年知龙岩县会广寇合永 定寇来攻邑人不逞亦羣聚剽掠相次第平之又筑新圳三十里溉田甚衆修外城堤百八十余丈水患 以除民德之】魏文瑞【桂林人嘉靖四十一年知漳平县会流寇攻县文瑞力为保障後奉檄会剿贼 首杨一苏阿普等以援兵不至遇害事间诏赠光禄少卿廕子立祠】董良佐【玉山人隆庆初知寜洋 县时城郭宫室未备良佐典教谕刘灌历山跻岭采取木石营造学宫公署教民行乡约士民渐化】邓 于蕃【南海人万历初自古田知县调任宁洋始迁文庙广学官建樵楼又甃石夹渠以列?市丈田平 赋流徙复业】余应桂【都昌人天启中知龙岩县时岁饥出仓粟济民所活无筭又清永福诡米三百 余石罢下恼司苛税】邓藩锡【金坛人崇祯中知龙岩县性侃直不畏强御时土寇窃发蕃锡设法剿 平民赖以安】本朝戴真学【浙江人顺治三年知漳平县时山寇四起真学且御且抚寇不能犯五年贼王镐等拥衆 万余逼城下六月城陷真学见势不支手刃其妻出为贼所获剖心而死】王有容【麻城人顺治中知 龙岩县时方军兴徵夫取饷羽书旁午有容力为申请县民得寛徵索值寇乱郡城陷有容与民死守乞 援南贑城赖以全】萧亮【四川人顺治十二年随征入闽知宁洋县时寇盗充斥邑里荒残亮招集流 亡修城郭百废具举邑人立祠祀之】杜云祯【永年人康熙初知龙岩县案无留牍胥役不敢干以私 时军兴派徵月米九百石有奇云祯申请再三得减三之一】陈运泰【正白旗人康熙十六年知宁洋 县时海氛未靖赋浩繁运泰请豁军需免力役民赖以安】杨于藩【山阳人康熙二十三年知漳平县 仁恕亷平衆心爱戴後乞休士民赴省恳留当事慰勉供职又逾年而去】

宋周纯【字潜文龙岩人治平中进士元佑初苏辙举纯善治财赋自御史台主簿提举江西常江 救荒多所全活历京西运判淮南提刑】 王源【字启泽龙岩人永乐二年及第授庶吉士改深泽知 县数上书言事召入又论时政得失忤旨下吏寻赦复职擢为春坊司直侍诸王讲读一日进谋王他顾 正色规之迁松江同知奏捐积逋数十万石母老乞终养服阕除刑部郎中寻出知潮州府以老乞休陈 大章有言吏于朝者多矣其有功而思之者前惟韩愈後则王源云所着有书传补辑遗异端辨伟庵 集】刘鋭【字伯刚龙岩人永乐辛丑进士授行人陞户部员外乞归省值邓茂七乱其党侵逼龙岩鋭 谕衆讨贼猝与贼遇战不利被执骂贼不屈死】石应岳【字锺贤龙岩人隆庆进士选庶吉士历户礼 二科给事中疏请祀陈真晟于乡以崇正学乞经筵命史官入直登记得失复上广宗藩节賫予急修省 後先十余疏擢太仆寺卿晋应天府尹典都御史海瑞相善民有总宪清于水京兆白于霜之谣改尹顺 天终少司徒疏乞终养归】魏鸣朝【字端所龙岩人万历举人性孝友初授泰宁教谕立学规有苏湖 遗意擢安仁令值岁歉设法赈济民赖以生又弭盗贼平水患除一切弊政 本朝雍正九年祀乡贤 祠】连继芳【字以善龙岩人万历壬辰进士知德清县历官广西按察副使时交夷乌蛮侵扰奉勅征 讨屡战克捷积寇以平乞终养归顾宪志尝称其不为忧患挫志亦不为安乐肆志云年七十余卒】陈 六韐【字子仪漳平人崇祯戊辰进士官天津兵备道大阅水师筑兴济城增肃寜垜浚交河以为守御 计时防卫单弱六韐檄各县令十甲出戍卒一人以重防守屹然畿南保障焉卒为中官所中解官归家 于桃源死甲申难】 本朝李镇国【漳平人顺治四年以太学生授雷州推官寇陷雷州不屈死】章士頴【龙岩人顺治丁 酉举人授龙安府推官以裁缺改知礼县时民苦于兴屯报垦多至逃亡士頴招徕抚绥常捐俸给以牛 种闻风复业者千计又申请蠲免天嘉十九里正供一千二百有奇并巩礼文三卫所粮米二千五百余 石会吴逆为变受困四閲月围解得释雍正九年祀乡贤祠】郑玟【字伯润龙岩人康熙庚午举人除 三水令有循声筑堤岸以兴水利建书院以振士风请蠲免钱粮以恤灾黎在任十二年母老乞归生平 崇尚正学尝编辑程氏日程吕氏郷约以教後进着有文钞诗钞行世】

明陈真晟【镇海人迁龙岩笃志圣贤之学隆庆五年邑人石应岳疏请从祀于龙邑赐其祠额曰 正学】


三国吴步骘【淮隂人建安十五年徙交州刺史刘表所置苍梧太守吴巨隂怀异心外附内逆骘 诱斩之威声大震土爕兄弟相率供命南土之宾自此始】吕岱【海陵人延康元年代步骘为交州刺 史郁林贼攻围郡县讨破之桂阳浈阳贼王金合衆於南海界上岱生缚金送都安远将军士徽拒命岱 又斩送其首遣从事南宣国威徼外诸王各遣使奉贡黄龙三年以南土清定召还岱初在州历年不饷 家妻子饥乏权闻之叹息加赐钱米布绢岁有常限】陆允【吴人赤乌十一年为交州刺史安南校尉 以恩信招纳高凉渠帅黄吴等支党三千余家复讨苍梧建陵贼破之流民归附海隅肃清南海岁有暴 风瘴气之害自允至州风气絶息啇旅平行民无疾疫州治临海海流多咸允为畜水田获丰稔在州十 余年屏絶宝玩以亷洁着】晋滕修【西鄂人仕吴为广州刺史甚有威惠进使持节都督镇南将军广 州牧入晋为安南将军广州牧持使都督如故在南积年为边夷所附】陶侃【浔阳人建兴三年为广 州刺史平越中郎将讨平王机杜宏等乱以功封柴桑侯在州无事辄朝运百甓於斋外暮运於斋内人 问其故答曰吾方致力中原过尔优逸恐不堪事其励志勤力皆此类】滕含【修之孙授平南将军广 州刺史在任积年甚有威惠】吴隐之【鄄城人介立有清操广州包带山海珍异所出前後刺史皆多 黩货朝廷欲革岭南之弊隆安中以隐之为龙骧将军广州刺史在州清操逾厉常食不过菜及乾鱼帏 帐器服皆付外库诏嘉之进号前将军赐钱五十万谷千斛】王慎之【临沂人义熙中出使持节都督 交广二州诸军事广州刺史宋武帝谓人曰慎之少着清绩必将继美吴隐之岭南之弊非此不康也在 州萧然无所营去官之日不异始至】南北朝宋张裕【吴人宋初持节都督广交二州诸军事广州刺 史绥靖百越岭外安之】陆徽【吴人元嘉十五年除使持节交广二州广州刺史清名亚王镇之为士 民所爱咏】宗慤【南阳人元嘉中伐林邑克之珍宝不可胜计慤秋毫无取三十年伐逆有功孝武帝 使持节平越中郎将广州刺史诛何亮以定一方之乱】梁萧励【宗室为广州刺史不营私蓄去郡之 日吏人悲泣数百里舟乘填塞各齎粮以送励人为纳受随以钱帛与之】陈沈恪【武康人宣帝时除 平越中郎将都督广州刺史前刺史欧阳纥乱後所在残毁恪绥怀安辑被以恩惠岭表赖之】隋韦洸 【杜陵人高祖时以江州总管进图岭南至广州说陈渝州都督王猛下之岭表皆定绥集二十四州拜 广州总管岁余番禺夷王仲宣聚衆为乱洸勒兵拒之中流矢卒】唐宋庆礼【永平人武后时为岭南 采访使时崖振五州首领更相掠民苦於兵使者至辄苦瘴疠不敢往庆礼身到其境谕首领大谊皆释 仇相亲州土以安罢卒戌五千人】李琨【太宗孙圣历中为岭南招慰使安辑反獠甚得其宜】李尚 隐【万年人开元中迁广州都督五府经畧及还人或裒金使以赠尚隐曰吾自性分不可易非畏人知 也】柳泽【解人开元中以殿中侍御史监岭南道时市舶使右威卫中郎将周庆立雕制诡物以进泽 上书言庆立作奇器淫巧摇荡上心禁典不赦书奏帝称善】李勉【宗室代宗时拜岭南节度使番禺 贼负险为乱残十余州勉遣将讨斩之五岭平西南夷舶岁至才四五勉亷洁不暴征明年至者四百余 柁居官久未尝装饰器用车服後召归至石门尽搜家人所蓄犀珍投江中部人叩阙请立碑颂德】李 复【宗室德宗时转岭南节度使时安南经畧使卒其佐李元度胡怀义等阻兵胁州县肆为奸贜复至 诱怀义杖死流元度南裔肃然教民作陶瓦?谕蛮獠收琼州置都督府以绥定其人】杜佑【杜陵人 德宗时为岭南节度使开大衢疏析?閈以息火灾朱厓黎氏三世保险不宾佑讨平之】徐申【万年 人宪宗初为岭南节度使前使死吏盗印署府职百余员畏事泄谋作乱申觉杀之挂误一不问远俗以 攻刼相矜申禁切无复犯外番岁以珠瑇瑁香文犀浮海至申於常贡外未尝賸索啇贾饶盈】杨於陵 【关西人元和初为岭南节度使辟韦词李翺等在幕咨访得失教民陶瓦易蒲屋以絶火患监军许遂 振者悍戾贪肆惮於陵不敢挠以私则为飞语闻京师诏罢归遂振领留事笞吏剔扶其贜吏呼曰杨公 尚拒他方贿遗肯私官钱耶宰相裴垍为帝别白之乃授吏部侍郎遂振终得罪】孔戣【孔子三十八 世孙宪宗时拜岭南节度使既至免属州逋负十八緍米八万斛黄金税岁千八百两先是属刺史俸不 时给皆取部中自衣食戣乃倍其俸约不得为贪暴南方掠人为奴婢戣峻为之禁士之斥南不得归与 有罪之後百余族皆收录其才而廪其无告者女子为嫁遣之番舶泊步有下碇税始至有閲货宴所饷 犀琲下及仆隶戣禁絶无所求索旧制海啇死者官籍其赀满三月无妻子诣府则没入戣以通海道每岁一往复苟有者不为限容桂二管请合兵讨洞蛮戣固言不可帝不听兵死者不可胜计独戣不邀一 旦功交广晏然大治】李宪【临潭人太和初由江西观察使迁岭南节度使以吏能显善治律令性明 怒详正大狱活无罪者数百人】卢钧【蓝田人文宗时擢岭南节度使海道啇舶始至异时各府争贱 售其珍钧一无所取番獠与华人错居相婚嫁多占田营第舍吏或挠之则相挺为乱钧下令禁之阖部 无敢犯贞元後流放衣冠其子姓穷弱不能自还者为营棺槥还葬有疾丧则给医药殡殓以俸廪资助 孤稚凡数百家南方服其德不惩而化】韦正贯【万年人宣宗时擢岭南节度使南海舶贾始至大帅 必取象犀明珠上珍而售以下直正贯独无所取土俗右鬼正贯毁淫祠教民无妄祈会海水溢人争咎 之正贯登城沃酒以誓曰不当神意长吏任其咎无逮下民俄而水去民乃信之】韦宙【万年人宣宗 时迁岭南节度使南诏?交址抚兵积备以才干闻】萧仿【南兰陵人宣宗时拜岭南节度使南方珍 贿丛夥不以入门家人病取槁梅於厨下和剂仿知趣市还之】郑从谠【荣阳人咸通中为岭南东道 节度使先是林邑蛮内侵召天下兵进援会龎勋乱不复遣而北兵寡弱从谠募土豪署其酋右职为约 束使相扞御交广晏然】刘崇龟【滑州胙人为清海军节度使有大贾约娼女夜集而他盗杀女遗刀 去吏捕贾崇龟亷知其寃方大飨军悉集宰人日暮隂以遗刀易一杂置之诘朝羣宰即庖取刀一人不 去曰是非我刀问之得其主名往视则亡矣崇龟取他囚杀之声言贾也亡宰归捕诘具伏其精明类此 姻旧或干以财率不答但写荔支图与之】李知柔【宗室昭宗时为清海军节度使在镇亷洁为宗室 冠】宋潘美【大名人开宝三年征岭南以美为行营诸军都部署进拔韶州长驱至广州擒刘鋹送京 师即日命知广州兼市船使五年兼岭南道转运使土豪周思琼聚衆负海为乱美讨平之岭表遂安】 尹崇珂【天水人开宝中征岭南以崇珂为行营马步军副都署克广州擒鋹即日诏使与潘美同知广 州兼市舶转运等使未几乐范邓存忠等据五州之地以叛崇珂讨之数月尽平其党】王明【成安人 大祖时为岭南转运副使徧历部内视民疾苦旧无名科歛悉条奏除之岭表遂安】曹光实【百丈人 开宝中平交广羣盗未息以光宝为岭南诸州都廵检使既至捕逐羣盗海隅以寜】贾黄中【南皮人 开宝中岭南平以黄中为采访使亷直平恕远人便之还奏利害数十事皆称旨】边珝【郑人太宗时 充广南转运使初至适桂州守张颂卒藁葬城外旧制不许以族行仆人乃分匿其家财珝召官吏悉追 取之送其柩归潍州原籍】周渭【恭城人太平兴国二年为广南诸州转运副使奏去刘鋹时税筭之 繁者重定田赋兴学校属有事交址渭先移书谕朝廷威信黎桓惧即遣使入贡就加监察御史】许仲 宣【青州人太平兴国中为广南转运使会征交州其地炎瘴士卒死者十二三大将孙全兴等失律仲 宣因奏罢其兵不待报即以兵分屯诸州开库赏赐草檄书以谕交州羣贼俱纳欵内附遣使修贡仲宣 复上章待罪帝嘉之】杨允恭【绵竹人太平兴国中为广连都廵检使以海盐盗入岭北民犯者衆请 建大庾县为军官辇盐市之诏建为南安军自是冒禁者少贼有叶氏者衆五百余往来海上允恭集水 军袭斩之贼寇每遇风涛遯止州岛间允恭领衆涉海捕之殆尽又抵漳泉贼所止处尽夺先所刼男女 还其家诏书嘉奬】谢德权【福州人咸平二年宜州溪蛮叛命陈尧叟往经度之德权预行以单骑入 蛮境谕以朝旨衆咸听命尧叟以闻加阁门只候广韶英雄连贺六州都廵检使】曹利用【寜晋人真 宗时刘永规知宜州驭下残酷军校乘衆怨杀永规叛岭南骚动以利用为广南安抚使遂斩贼首以狥 岭南平】薛顔【万泉人真宗时宜州陈进反命勾当广南东西路转运司事贼平迁金部员外郎】黄 震【浦城人真宗时为广东转运使广南岁进异花数千本至都下枯死者十八九道路苦其烦扰震奏罢之】袁抗【南昌人提点广南东路刑狱时浙东叛卒鄂隣钞闽越转南海与广州兵逆战海中值大 风有告隣溺死者抗独曰是日风势趋占城隣未必死後果得隣於占城】张昷之【清河人仁宗时徙 广南东路转运使先是夷人有犯其酋长得自治多惨酷昷之始请一以汉法从事】周湛【穰人仁宗 时提点广南东路刑狱初江湖民畧良人鬻岭外为奴婢湛至设方畧搜捕又听其自陈得男女二千六 百人给饮食还其家】孙沔【会稽人皇佑中侬智高反沔入见曰贼势方张官军朝夕当有败奏明日 闻蒋偕死帝谕执政曰南事诚如沔所料以沔为湖南江西安抚使加广南东西路安抚使沔忧贼渡岭 而北乃檄湖南北曰大兵且至宜缮治营垒多其宴犒贼疑不敢北侵会狄青与智高战智高败走青还 沔留治後事】张忠【开封人侬智高反为广东兵马钤辖领英州团练使素骁勇智高围广州不介骑 而前会先锋遇贼奔忠手拉贼帅二人马?泥泞竟不能奋遂中标枪死】王罕【华阳人为广东转运 使侬智高入寇罕行部在潮广州守仲简自围中遣书邀罕遂还惠州罕发里民补壮丁得六百人又令 邑尉增弓手三千染库帛为旗割牛草为盾断苦竹数千銛其末使操为兵悉出公私戎器檄告属城仿 而行之数日衆大振乃简卒三千方舟建旗伐鼓作乐顺流而下将至广悉衆登岸斩木为鹿角积高数 仞营於南门智高见巳严备不敢犯罕徐开门而入智高遂解去】元绦【钱塘人侬智高叛岭南宿军 邕州而岁漕不足绦以直集贤院为广东转运使建濒江水砦数十以待逋寇缮治十五处楼堞器械皆 备军食有余】范师道【长洲人仁宗时为广南东路转运使旧补摄官皆委吏胥无先後远近之差师 道为置籍次第之】蔡抗【宋城人仁宗末为广东转运使岑水铜冶废官给虚劵为市久不偿人无所 取资衆因私铸抗尽给之人得值以止番禺岁运盐英韶道远多侵窃杂恶抗命十舸为一运择摄官主 之岁终会其殿最增十五万缗时弟挺提举?州监自大庾岭下南至广驿路荒远室庐稀疎往来无所 庇抗乃相与谋课民值松夹道以休行者】荣諲【任城人仁宗末为广东转运使广有版步古河路絶 险林菁瘴毒諲开贞阳峡至洸口古径作栈道七十间抵清远趋广州遂为坦途】王靖【莘人为广南 转运使熙宁初广人讹言交址且至老幼入保事闻中外以为忧神宗曰王靖在彼可无患即拜太常少 卿直昭文馆知广州】周敦颐【营道人熙寜初为广东转运判官提点刑狱以洗寃泽物为已任行部 不惮劳苦虽瘴疠险远亦缓视徐按以疾求知南康军】曾开【河南人建炎初为广东经畧安抚使奉 诏驻湖阳招捕?寇讫事乃之镇居二年羣盗尽平】张致远【沙县人高宗时为广东转运判官招抚 剧盗曾衮等贼衆悉平】季陵【龙泉人绍兴中以徽猷阁待制帅广先是惠州有狂男子聚衆数千僭 号作乱陵入境诱其徒曾衮令以功赎罪不旬日擒之】龚茂良【兴化军人孝宗时除广东提刑就知 信州即番山之址建学又置番禺南海县学既成释奠行乡饮酒礼以落之城东旧有广惠庵中原衣冠 设於南者葬之岁久废茂良访故地凡暴露皆揜葬无遗】林光朝【莆田人孝宗时为广东提刑茶寇 自荆湘剽江西薄岭南其锋鋭甚光朝自将郡兵檄统制路海铃辖黄进分控要害会有诏徙光朝转运 副使光朝谓贼势方张留屯不去督二将遮击连败之贼遁去加直宝谟阁】杨万里【吉水人孝宗时 提举广东常平茶盐盗犯南粤帅师往平之孝宗称之曰仁者之勇就除提点刑狱请於潮惠二州筑外 砦潮以镇贼之巢惠以扼贼之路俄以忧去】廖德明【南剑人孝宗时提举广东刑狱弹劾不避权要 岁当荐士朝贵多以书托之德明悉不启封还之有郷人为主簿德明闻其能荐之主簿置酒假富人觞 豆甚盛德明怒追还荐章盗陷桂阳廹韶韶人惧德明遣将驰击亲督战破之】刘爚【建阳人孝宗时 提举广东常平令守臣岁以一半易新春支冬偿存其半以备缓急逋欠亭户钱十万转运使五万爚以公使公用二库赢钱补之】崔与之【广州人端平初授广东经畧安抚使兼知广州先是广州戌卒相 率倡乱与之家居肩舆登城晓以逆顺其徒皆释甲而首谋数人惧事定受祸遂相率遁入古端州至是 与之闻命即家治事属提刑彭铉讨捕潜移默运人无知者俄而新调诸军毕集贼战败请降桀黠不悛 者戮之其余分隶诸州】杨大异【醴陵人理宗时提点广东刑狱兼常平时常平司逋负山积械系追 索奸蠧百出大异与之约悉纵遣之负者如期毕输吏无所容其奸】唐璘【古田人理宗时为广东经 畧安抚使梅州寇作璘示以威信寇寻息江淮旱议下广右和籴璘言公家赤立籴本无所办终恐日取 於民拨本召衅重朝廷忧寻乞致仕召还】胡頴【湘潭人理宗时为广东经畧安抚使潮州僧寺有大 蛇能惊动人前後仕於潮者皆信奉之前守未尝诣已而旱州人咸咎守後不得已而诣焉蛇乃蜿蜒而 去守大惊得疾旋卒頴至檄潮州令僧舁蛇至杀之毁其寺】刘应龙【高安人景定时南海寇作朝廷 患之命以显谟阁待制知广州兼经畧安抚使寇闻其至遁去应龙剿逐之南海大治】冷应澂【分寜 人景定中提举广东常平兼转运使劾守令贪横不法十余人列郡肃然最闻就陞直宝章阁知广州主 管广南东路经畧安抚使公事马步军都总管领漕庾如故五司丛剧应澂分时理务不扰不勌闻襄樊 受围日缮器械裕财粟以备仓猝後卒赖其用屡平大寇未尝轻杀笞杖以降亦加审慎至其临事辄断 虽势要不为挠夺】赵逢龙【鄞人理宗时提举广东常平每至官有司例设供帐悉命撤去日具疏饭 坐公署事至即决遣为政务寛恕民不忍欺自常奉外一介不民赋有逋负悉为取代输尤究心荒政以 羡余为籴本平】洪天锡【晋江人理宗时为广东转运判官决疑狱劾贪吏治财赋皆有法】元哈喇 布哈【回鹘人世祖时为广东都转运盐使兼领诸番市舶时盗梗盐法陈良臣扇东莞香山惠州负贩 之徒为乱江西行省命讨捕之先驱斩渠魁躬抵贼巢招诱余党复业仍条言盐法之不便者悉除其害 按察使托欢为奸利奏罢之羣盗欧南喜僭王号衆号十万因图上山川形势及攻取之策遂与都元师 固尔班哈雅等分兵搤之未几右丞唆都督兵征占城交址属护饷道北至东莞博罗二界中遇剧贼欧 钟等横絶石湾其锋甚鋭哈喇布哈身先士卒且战且行矢竭马创徒步格鬬杀数十人勇气益厉以衆 寡不敌为所执贼欲奉之为主不屈遂遇害於中心冈 哈喇布哈旧作合刺普华托欢旧作脱欢固尔 班哈雅旧作课儿伯海牙今并译改】罗璧【镇江人大德三年除广东道宣慰使都元帅山海獠夷不 沾王化负固反侧乃诱诸洞蛮酋长假以官位晓以祸福由是咸率衆以归】卜天璋【洛阳人皇庆时 以饶州路总管陞广东亷访使先是豪民濒海堰专啇舶以射利参政以赂置不问天璋至发卒决去之 岭南素无氷至是始有氷人谓其政化所致云】范梈【清江人擢海北海南道亷访使司照磨廵历遐 陬不惮风波瘴疠所至兴学教民雪理寃滞甚衆】明周祯【江寜人洪武九年出为广东行省参政时 省治初开正官多缺吏治鲜劝惩香山丞冲敬兴县治招流移以劳卒官祯为文祭之因奏上郡邑良吏 雷州同知余骐孙惠州知府万迪乳源知县张安仁清流知县李铎掲阳县丞许德等闻者皆感奋】杨 卓【泰和人洪武五年为广东行省员外郎有田家妇独行山中遇两伐木卒欲乱之妇不从遂杀杀妇 家得屍诉参政栲同役者二十人皆引服吏抱具狱请署卓列二十人庭下熟视久之指两卒曰杀人者 汝也两卒大惊服罪参政曰员外何以知之卓曰卒二十人必善恶异二十人遇一妇乱且不能况杀之 乎参政曰善遂释十八人】王纲【余姚人洪武中潮民弗靖除广东参议督兵饷纲时年七十余以书 诀家人携子彦逹行单舸谕降诸乱民还抵增城遇海寇曹真刼之为帅纲不从遂遇彦达年十六岁骂 贼求死贼欲并杀之其酋曰父忠子孝杀之不祥令缀羊革裹父屍而去】花茂【巢县人洪武中为广州左卫指挥佥事屡立战功迁都指挥同知数剿诸猺贼上言广东南边大海奸宄出没蜑户附居海岛 飘忽不常难於讯诘藉以为兵庶便约束又请设沿海依山广海碣石神电等二十四卫筑城浚池收集 隐料仍於山海要害立堡屯军以备不虞皆报可进都指挥使後卒子英亦以军功为广东都指挥使有 声永乐中】王溥【桂林人洪武末为广东参政以亷名其弟自家来省属吏与同舟赠以布?溥命还 之曰一衣虽微不可不慎此污行辱身之渐也先是粮运由海道多漂没溥身至庾岭相度形势命有司 凿石填堑修治桥梁教民车运民甚便之】梁观【当涂人永乐中为广东佥事刚介亷平有盗聚潮州 山中卫将欲剿之观曰此贫民耳驰檄谕之皆解散潮人德之比殁为肖像祀之昌黎祀】朱监【晋江 人永乐中以御史廵按广东奉命录囚多所平反招抚逋叛甚衆】熊概【丰城人永乐中为广东按察 使明敏刚决狱无寃滞】吴扬【新淦人宣德中擢广东布政使劝农桑兴学校凡所设施皆有次第】 彭远【南昌人正统十一年擢广东布政使勤慎寛和政绩甚着有亲死久不葬者限以葬期民悉从 化】杨信民【浙江新昌人正统中擢广东左参议清操絶俗景帝监国广东贼黄萧养围广州急以信 民廵抚其地士民闻之欢呼相庆至则发仓廪赈恤民始有更生望益厉甲兵激劝将士招降解散贼势 渐衰乃使使持檄谕以恩信萧养曰得杨公一言死不憾尅期请见信民单车诣之贼党争罗拜有泣下 者会暴卒军民聚哭贼闻之亦曰杨公死吾属无噍类矣未几董兴帅兵平贼所过多杀掠民仰天号曰 杨公若在岂使吾曹至是成化中赐谥恭惠命有司岁时祭之】陈员韬【临海人正统末擢广东右参 政值黄萧养乱後拊循备至得士民心】王翺【盐山人景泰三年浔梧猺乱于谦请特遣一大臣督军 务乃命翺以左都御史往两广有总督自翺始翺至镇将吏讋服推诚抚谕猺人向化】项忠【嘉兴人 景泰中由郎中迁广东副使按行高州谍告贼携男女数百剽村落忠戒诸将曰贼无携家理勿妄杀巳 讯所获俘果良民被掠者尽释之从征泷水猺有功增俸一秩】朱英【桂阳人景泰中为广东右参议 抚凋瘵招流亡立均徭法十岁一更民称便天顺初两广贼炽诸将多滥杀冒功参将范信诬民为贼任 意屠戮英请廵抚叶盛檄信班师一方始靖又破平湖州贼罗刘寜等在广十年政绩甚着成化十一年 以右副都御史总督两广自韩雍大征以来将帅喜邀功利俘掠名为鹏剿英至镇以寜静约饬将士毋 得妄请用师招抚猺獞効顺者定为编户给复三年自是诸蛮归附日衆】刘炜【慈谿人天顺初为广 东参政分守惠潮二府潮有巨寇招之不从炜会兵进剿诛其魁改莅南韶会大军征两广以劳瘁卒 官】叶盛【崑山人天顺二年以右佥都御史廵抚两广泷水猺肆掠督诸将生擒之寻与总兵官顔彪 屡破贼砦八百所疏请广东盐啇计盐多寡入粟饷边公私咸利】夏埙【天台人天顺初擢广东按察 使时用师岁久役民守城埙至悉遣之成化初奏猺獞弗请由有司抚字乖方贼因得诱良民为徒党进 则驱之使前退则杀以抒愤害常在我利常在彼请慎选监司守令抚绥遗民彼被胁之衆自闻风来归 帝深纳其言】毛吉【余姚人天顺五年擢广东佥事分廵惠潮二府痛抑豪右民大悦程乡贼杨辉等 为乱击斩其党生擒辉进副使移廵高雷亷三府时民遭贼蹂躏数百里无人烟诸将悉闭城自守吉不 胜愤以平贼为已任成化元年二月新会告急吉合军至大磴破贼乘胜追至云岫山复战军溃贼持枪 趋吉吉且骂且战手剑一人断其臂力绌遂被害赠按察使追諡忠襄】张瑄【江浦人天顺中擢广东 右布政使广西贼莫文章等越境?连山瑄击斩之又破阳江贼周公转新兴贼邓李保等按行所部督 建预备仓六十二修陂塘圩岸四千六百增筑广州新会诸城垣一十二民德瑄惟恐其去既转左会满 九载军民乞留仍复故任久之始迁】韩雍【长洲人成化元年猺獞自广西流剽广东残破郡县以雍为左佥都御史赞理军务分兵五道并进先後破贼三百二十四砦生擒贼魁余党悉平迁左副都御史 提督两广军务雍以两广地大事殷请东西分设两廵抚而雍专理军事寻以忧归盗复起佥事陶鲁言 两广地势错互不可离祈乞仍命大臣总督便乃罢两廵抚起雍右都御史总督如故蛮民素慑雍威寇 盗寝息中官黄沁憾雍抑已与广西布政使何宜等共构竟致仕去两广人念雍功为立祠祀焉】张鲁 【郁林人成化二年由广州同知擢为佥事专治新会阳江阳春泷水新兴诸县兵屡破剧贼廖婆保黄 公汉等以两广寇盗不息奏请建设制府於梧州遂为永制秩满进副使九载课最进湖广按察使治兵 两广如故郁林陆川贼黄公定等为乱大破之弘治四年以平德庆猺进湖广右布政使鲁言身居两广 而官以湖广为名於事体非便乃改湖广左布政使兼广东按察副使领岭南道事人称之为三广公十 一年卒鲁善抚士多智计谋定後战所向克捷历官四十五年大小数十战凡斩?二万一千四百有奇 夺还被掠及抚安复业者十三万七千有奇然不专尚武每平贼率置县建学以兴教化两广人倚之如 长城】孔镛【长洲人成化五年以高州知府擢按察副使分廵高雷二府招剧贼梁定侯大六邓辛酉 等处之内地分田与耕遂为官备他盗广西贼犯信宜岑溪皆击败之治绩闻赐诰命旌异】欧磐【滁 人成化中擢广东都指挥佥事屡剿寇有功迁广西右参将】彭韶【莆田人成化十四年为广东左布 政使时中官奉使纷还镇守则顾恒市舶则韦眷珠池则黄福皆以进奉为名民不胜扰韶先後论奏梁 方弟德以锦衣镇抚归采禽鸟花木进献为害尤酷韶抗疏极谏方怒构之帝调贵州士民号泣追送】 陈选【临海人员韬子成化中历广东左右布政使镇守中官扰民选严条约力禁之肇庆大水具状不 待报辄发粟以赈有诏减省贡献而市舶中官韦眷奏乞均徭户六十人添辨方物选持诏书争帝命与 其半番人马力麻诡称使臣入贡眷利其後贿将许之选立逐之去眷乃积憾卒为所构被徵至南昌病 卒】秦紘【单人弘治初以右副都御史总制两广军务奏言中官武将总镇两广者卒纵私人扰啇贾 贼杀不辜交通土官为奸利请严禁絶广潮南韶多盗当设社学编保甲教诲而要束之俾絶盗源帝悉 从其请恩州知州岑钦逐田州知府岑漙与泗城知州分据其地紘入田州逐走钦还漙於府乱遂定遣 将讨黎贼陵水猺贼德庆皆平以劾总兵官安远侯柳景贪暴为景诬讦被逮军民号泣追送】周南 【缙云人弘治初廵按广东劾总兵官柳景风纪肃然正德九年以右都御史总督两广军务有声於 时】刘大夏【华容人弘治二年迁广东右布政使田州泗城不靖大夏往谕遂顺命後山贼起承檄讨 之令获贼必生致验实乃坐得生者过半十三年即家起右都御史总制两广军务勅使及门携二僮遂 行广人故思大夏鼓舞交庆大夏为清吏治捐供亿禁内外镇守官私役军士法严令具盗贼衷止】瞿 俊【常熟人弘治四年为广东按察副使黎人时出寇掠俊戒约羣吏修军政遂讋服不敢出尝暮至琼 州官舍从吏白内有怪夜半光如匹练起庭树上俊代其树怪遂絶】周孟中【庐陵人弘治中为广东 左布政使中官采珠者岁佥大户解纳辄肆朘削孟中曰我在敢复尔耶即移牒诘之中官气慑而止民 间嫁娶後期丧葬不举者皆有禁风俗为变】吴廷举【梧州人弘治中擢广东佥事从潘蕃讨平南海 清远诸盗正德初历副使发总镇中官潘忠二十恶忠亦讦廷举他事逮繋诏狱戌雁门後为广东右布 政使亦有平贼功】熊绣【道州人正德元年以右都御史总督两广尽裁幕府供亿秋毫无所取刘瑾 深疾之乃召掌南京都察院事】张嵿【萧山人世宗即位以右都御史总督两广军务明号令缮甲兵 简武勇与总兵官朱麒讨广西上思州贼黄鏐擒之又破平广东新寜恩平贼蔡猛三严阮等为岭南战 功第一】魏校【崑山人嘉靖初为广东提学副使黜异端毁诸佛寺曹溪有大鉴衣鉢取而焚之曰无惑後人】梁材【南京金吾右卫人嘉靖四年为广东左布政使时俗尚侈靡材独布衣粝食用节俭先 僚佐同官林富家市肉多材召其家人诫约之富怒诟而出材治簿书自如富惭谢吏民输课令自操权 衡吏不得预时天下布政称极亷者二人材与姚镆也】姚镆【慈谿人嘉靖五年以右都御史提督两 广军务兼廵抚田州土官岑猛谋不轨镆令都指挥沈希仪等统兵八万分道讨平之遂请改设流官陈 善後七事制可会猛党卢苏王受等复叛而镆以夺霍韬方献夫所占田还之民为所排竟罢去】徐问 【武进人嘉靖初为广东左布政使中使采珠不中程廵按御史忧之将责诸啇问争曰民采珠有禁若 尔不趣啇为盗?乃止】陶谐【会稽人嘉靖中以兵部右侍郎总督两广军务降海寇许折桂讨平阳 春贼赵林花与德庆贼凤二全等琼山沙湾洞贼黎佛二等为乱谐复剿之战功甚着时张璁用事谐不 屑附丽功多不录人咸为谐不平谐自若也】张岳【惠安人嘉靖中以右副都御史总督两广军务兼 廵抚尽汰督府供亿檄文武将吏非召不得至军门讨破封川獞苏公乐等平广西马平诸县猺贼连山 贼李金与贺县贼倪仲亮等出没衡永郴桂积三十年不能平岳大合兵讨之贼渠授首莅镇四年视民 如子边防吏治综覆无遗部内巨寇以次削平】周延【吉水人嘉靖中为广东参政抚安南征黎宼皆 有功三迁广东左布政使】商大节【钟祥人嘉靖中为广东佥事抚绥猺獞遣其子弟习礼学宫斯年 而蛮俗变海南黎叛督檄分哨凌水捣其巢俘斩千余人增秩赐金帛】项乔【永嘉人嘉靖中为广东 左参政抚定大罗猺犵剪博罗罗浮逋寇数百人按部至韶州卒吏民哀悼若丧所亲】俞大猷【晋江 人嘉靖中为广东都司安南叛臣范子仪入寇大猷击破之穷追至海东云屯檄其国王斩子仪函首来 献琼州诸黎反升大猷参将进剿斩获甚衆余乞降大猷单骑入峒与定要约海南遂安饶平贼张琏数? 城邑积年不平诏大猷为南贑参将合闽广兵讨之大猷潜师捣其巢诱琏战执之擢副总兵协守南贑 汀漳惠潮诸郡乘胜征程乡盗平之由南贑总兵改镇广东时倭寇与潮州大盗吴平相掎角诸峒应之 剽掠惠潮间大猷至围倭邹塘一日夜尅三巢大破之於海丰移师至潮吴平惧乞降寻逸去大猷坐夺 职寻以剿擒河源贼李亚元还职改镇广西讨平海贼曾一本大猷为将亷洁驭下有恩先後任粤中数 平巨寇建大功威名震於南服】潘季驯【乌程人嘉靖中廵按广东行均平里甲法广人大便临代去 疏请饬後至者守其法帝从之】万士和【宜兴人嘉靖中迁广东左布政使司政故专制於左士和曰 朝廷设二使如左右手非有轩轾乃约右使分日治事广民万里输课京师其费不赀士和稍徵道里费 使吏领之民称便】王钫【奉化人嘉靖中以兵部右侍郎提督两广军务讨平肇庆山贼冯天恩等置 广寜县设戌兵控要害一方遂寜後倭寇自闽犯掲阳御却之复讨泷水阳春剧贼擒其魁余党悉解】 吴桂芳【新建人嘉靖末以兵部右侍郎提督两广军务兼廵抚时羣盗河源李亚元程乡叶丹楼连岁 为患潮州旧倭屯据邹塘而新倭寇福建者复流入境桂芳以次讨平降贼王西桥吴平已抚复叛皆扑 灭之】郭应聘【莆田人嘉靖末转广东参政从提督吴桂芳平李亚元别击贼首张韶南黄仕良等迁 广西按察使万历十一年以右都御史总督两广军务馈遗一无所受】李佑【贵州清平人嘉靖末以 右佥都御史廵抚广东屡平海寇林道乾山寇张韶南等时初设廵抚百务新创佑综理周密规模遂 定】熊桴【江夏人隆庆初以右佥都御史廵抚广东抚循士民发金赈贷罢鱼盐逋课檄州县行保甲 造战艘百有六十区画周悉海寇曾一本犯福建会兵击败之已复大发兵偕总督刘焘讨擒一本余党 悉平】曹元勲【浙江太平人隆庆时惠广韶三郡土寇刦掠郡县以元勲为总兵官剿军进剿贼皆授 首肇庆诸峒复有三巢十寨十三村皆积年巨寇势甚张元勲与总督殷正茂计令诸将鹏剿亦得叙功诸路争奋破大小剿七百余抚定余党不数月巨宼皆靖已而倭陷铜鼓口双鱼城元勲大破之万历五 年以大征罗旁功进都督世廕锦衣千户元勲在镇大小百十战威镇岭南兴广西李锡并称良将】李 材【丰城人隆庆中为广东佥事罗旁贼猖獗材袭破之周高山设屯以守贼有三巢分兵三道进讨毁 其巢募人田之後以破倭功进副使】凌云翼【太仓州人万历初以兵部左侍郎提督两广军务罗旁 在德庆州上下江界东西两山间延袤七百里成化中韩雍经畧西山颇安辑惟山东徭阻深箐剽掠时 发云翼乃大集兵令总兵官张元勲李锡将之四閲月克巢五百六十招降四万二千八百余人隣境猺 獞皆惧求抚云翼奏设官戌之乃改泷水县为罗定州设监司参将积患顿息】吴文华【涟江人万历 中以兵部右侍郎总督两广军务廵抚广东岑冈贼李珍江月照负险拒命垂三十余年前廵抚吴百朋 欲讨不果至是益毒虐文华讨平之】王鸣鹤【淮安卫人万历中为广东总兵官崖州黎人罗活抱宥 三峒为乱督臣剿抚失宜总兵参将皆战殁羣黎蜂起鸣鹤亲督诸将分七道直抵其巢抱宥破罗活焚 营遁进剿平之招抚一十六峒而还为建城置戌一方遂安】洪云蒸【长沙人崇祯五年为广东副使 讨平九连山余贼迁广西右参政复调广东总督熊文灿遣抚海盗刘香香留之不遣还八年郑芝龙合 广东兵进击香胁云蒸出止云蒸大呼曰我矢死报国急击勿失遂遇害香亦覆灭】方震孺【桐城人 明末崇祯中为岭西参议有裨将据亷州叛单骑谕降之】陈鹏【崇祯间官广东参将技勇絶伦居官 亷待士卒有恩连平猺贼作乱从总兵施王政进剿鹏奋勇先登一鼓破马箭巢焚其积聚殆尽贼乞抚 不允孤军深入遂战死】 本朝佟养甲【奉天正蓝旗人顺治二年擢两广总督时朱聿鐭僭号养甲同提督李成栋进剿擒韦鐭 及朱肃□等又平高雷亷三府降朱由掞及总兵官李志琏珠陈邦彦等两粤略定五年岁大饥人相食 养甲设法赈恤通籴存活甚衆李成栋叛养甲死之赠太子少保】盖一鵾【本姓孙富平人顺治五年 为水师总兵十一年李定国围新会战殁於阵】林嗣环【晋江人顺治七年为雷琼道先是海贼罗城 基踞民田民代输税及贼平田入官税仍在民嗣环清出之琼向有派役例嗣环令均其役】邬象鼎 【仁和人顺治七年为罗定兵备道十年六月死吴子圣之难】李率泰【奉天正蓝旗人顺治十年为 两广总督与靖南将军击破李定国於新会遂复高雷先是新会被围食尽守者将杀城中妇女率泰力 言於平藩释者千人民立祠祀焉】王国光【奉天正红旗人顺治十三年总督两广亷明果断时西逆 窥伺土寇充斥国光力行保甲严连坐之法由是萑苻寝止康熙三年海盗苏利复叛迁界据潮郡】 【诏加镇海大将军衔往讨平之兵不血刃粤赖以安】董应魁【奉天镶黄旗人顺治十八年廵抚广 东值靖藩移镇闽省督行粮甚急应魁曰吾不忍诿罪於下请身任其咎遂左降部民立祠以祀】王来 任【奉天正黄旗人康熙四年廵抚广东时粤屡经寇盗军民未安来任至抚集流亡谘询疾苦复陈六 大害力请禁革平反积案囹圄一空常微服游市门察有司淑慝兵厮横暴严捕重惩边疆绥靖】江起 龙【江南徽州人为副将康熙五年出洋捕盗舟覆死累着灵迹雍正九年加号英佑骁骑将军之神】 刘秉权【奉天正红旗人康熙七年廵抚广东招徕安挿男妇十六万有奇垦田二万五千余顷甲寅秋 潮镇刘进忠叛亲赴潮城与都统提镇筹画军机积劳病卒】莾吉图【满洲镶白旗人康熙十三年以 副都统守肇庆尚之信叛伪将马雄围肇急吉图溃围走江右请援贼蹑之转战二千余里踰三月始逹 信丰屡破贼将捷书至加佩镇南大将军印平两粤十六年七月吴三桂伪将马宝胡国柱等寇韶州吉 图急驰入州增筑土城於北贼昼夜力攻不得入吉图先遣军驻白土村卫饷道飞檄促江寜将军额楚 赴援援至适与贼遇贼殊死鬬吉图出城中兵夹击之贼遁去韶城获全】黄相【福建龙溪人为督标 副将康熙十三年檄讨高明珑泔贼死之】李坤【镇平人以总兵调征广西吴三桂战梧州败之次日 复大战马蹶阵亡諡忠烈又副将王承业林廷燏游击文天寿守备罗文举翟永昌林文燏等俱死吴三 桂之难】王忠孝【辽东人康熙十九年署左翼镇总兵死吴三桂之难赠都督同知】文天寿【安塞 人康熙十五年为左翼镇标中军游击领兵守江门贼孙楷宗诱以叛天寿叱曰背主不忠吾丈夫岂鼠 辈可胁哉遂被杀沉屍海中】朱鸿祚【陕西人康熙十六年守东莞石龙镇征海寇力战死同时署虎 门协右营都司高有功亦征剿海寇血战死】陈璠【京卫人康熙十九年为顺德镇中营游击海寇谢 昌作乱璠率舟师御贼战死同时守备冯俊闻璠死赴救亦死之又岑嗣恪王起龙黄德贵并隶虎门协 夙以忠勇相许并力血战死】吴兴祚【奉天正红旗人康熙二十一年总制两粤部署废藩绿旗官兵 分左右翼左镇广右镇韶制军坐镇上游控御全粤逆藩尚之信遗孽擅盐铁重利悉厘剔之时钱法壅 滞设局鼓铸钱布流通後卒於官粤人德之至今犹称诵不置】朱宏祚【高唐州人康熙二十七年廵 抚广东题减卫所屯田税额并免高琼二郡逋粮十余万惠潮多剧盗捕得悉投诸江盗遂息】郭世隆 【奉天镶红旗人康熙三十年移督两广革无名征三十余万海岛丛奸刼夺世隆密防要口督造战舰 出洋搜逐擒斩五六百人降二千余人海警遂息】石琳【满洲正白旗人康熙三十二年总制两广时 粤东告饥出俸给粥存活甚衆泷江羚羊峡暴水溃堤琳朝服立堤上刑马沉玉躬负薪塞堤水遂安流 常决黎谳於琼南殱渠魁释株连民用大寜猺人肆扰其窟穴入排在万山中琳提师突入猺排悉平东 西之民肖貌祀之】白璧琛【奉天正白旗人康熙五十一年擢广南韶道墨吏望风引遁江湾向为奸 薮环攻?之西山猺排相鬬单骑历险谕降之岁旱祷雨辄应转荒为丰民因祀之】杨宗仁【奉天正 白旗人康熙五十八年廵抚广东明警亷儁厘剔贪蠧寇盗屏息抜贤能严保甲抚恤贫民振兴学校雍 正三年加太子少傅後卒於官加少保】


三国吴锺离牧【会嵇山隂人赤乌五年为南海太守高凉贼破畧百姓牧越界扑讨旬日降伏又 掲阳贼衆数千人牧遣使慰譬皆改为良民恩威部伍智勇分明加以操行清纯有古人风】南北朝宋 陆展【吴郡人吴嘉中为增城令历南海太守务持体要不尚苛细士民安之】梁王僧孺【东海剡人 天监初为南海太守外国舶物高凉生口岁数至皆外国人人以通货易旧时州郡就市囘而即买其利 百倍历岁以为常侩孺叹曰昔人为蜀郡长史终身无蜀物吾欲遗子孙者不在越装并无所取视事三 岁声绩有闻】周文育【阳羡人大同中除南海令劝课百娃弹压盗贼士民赖之】隋刘权【鼓城丰 人为南海太守有异政大业中盗贼羣起攻郡豪帅多愿推权为首权以力固守以拒之子世亦即密遣 人劝举兵权召集僚伍斩其使誓之以死终无异志】唐卢奂【滑州人天宝中为南海太守南海兼水 陆都会物产壤怪前守皆以赃败奂至污吏歛手中人之市舶者亦不敢干其法远俗为安】宋向敏中 【开封人太守时知广州是州兼掌市舶前守多涉贪向敏中至荆南预市财物以往在任絶无所须以 清亷闻】李惟清【下邑人开元中知广州太宗闻其亷下诏奬之】凌策【宣州泾人淳化中以策有 干名命知广州广英路自吉河以板步二百里盛夏瘴起行旅死者十八九策请由英州太原洞伐山开 道直抵曲江民以为便】张监【涿州人咸平初出知广州居二年民条其政绩上请刻名】杨覃【杭 州人大中祥符中知广州勤於吏治以干济称南海有番舶之利前後牧守或致谤议惟覃以亷着远人 怀之】邵?【桂阳人大中祥符四年知广州州城濒海每番舶至岸常苦飓风?凿内濠通舟飓不能 害】陈世卿【南劒人邵?知广州□疾真宗命世卿代之郡有计口买盐之制人多不便世卿至奏请 除之】马亮【合肥人真宗时知广州时宜州陈进初平而澄海兵从进反者家属二百余人法当配隶 亮悉置不闻盐户妻子以逋课质於富室者悉取以还其家海舶久不至使招来之明年至者倍其初珍 宝大集朝廷遣使侍晏以劳之】陈从易【晋江人知广州知之明以清德闻远俗安靖】孔朂【曲阜 人真宗时通判广州以清洁闻及被召酋夷争持买货以献悉慰遣之】任中师【曹州济隂人真宗时 知广州视事之明日吏白故事当谒诸祠庙而廨有淫祠中师即撒去之】狄棐【长沙人天圣中知广 州代还不以海南物自随人称其亷】吕居简【河南人庆历中知广州陶甓甃城人以为便】萧注 【新喻人皇佑初摄番禺令侬智高围州数月方舟数百攻城势甚危注自围中出募海滨壮士二千人 乘大船集上流因风纵火焚贼舟破其衆自是每战以胜归蒋楷上其功擢礼宾副使广南驻泊都监】 李兑【临颖人仁宗时知广州南人谓自刘氏纳土後独兑尤着清节】魏瓘【歛人仁宗时知广州筑 州环五里疏东江门凿东西涣为之水闸以时启闭後侬智高寇广东西独广州城堡守不能下】卢士 洪【新郑人仁宗时知广州或传安南舟数百泊海中将为寇岭檄惊揺士宏灼其非是日从宾客晏游 为乐民赖以安】刘夔【建州崇安人仁宗时知广州有亷名】王湜【彭城人仁宗时知广州侬智高 初平湜练土兵葺器械作铁锁断江路有盗据山招之不下湜知山民资之食即徙民絶饷盗困蹙乞降 民乃安】程师孟【吴人仁宗时知广州大修学校日引诸生讲贯负笈来者甚衆在广六年威爱并行 初州城为侬寇所毁方伯踵至皆言上疏恶不可筑师孟作西?广十二里及交趾陷邕管间广守备固 不救来时师孟已召还朝廷念前功擢为给事中集贤殿修撰】苏缄【晋江人仁宗时调广州南海主 簿州领番舶每啇至则择官閲实其资啇皆豪家大姓习以客礼见主者缄以选往啇樊氏辄升阶就席 缄诘而杖者攀诉於州州召责缄缄曰主簿虽卑邑官也啇虽富部民也邑官杖部民有何不可州不能 诘】张田【澶渊人熙宁初知广州广旧无外郭民悉野处田始筑东城环七里赋功五十万旬日而成 初役人相惊以白虎夜出田迹知其伪召戒逻者曰今夕有白衣人出入林间者谨捕之如言而获田有 女弟聘马军主王凯欲售珠犀於南海田曰南海富诸物但身为市舶不欲自汚耳作钦贤堂绘古今清 正吏像日夕师拜之】周諝【尤溪人熙宁间知新会县时青苖诸法方急郡县望风諝独不奉行且上 书政府力陈其弊因求归田里】李岩【临安人元佑初知东莞县有东江堤夏潦暴涨濒江之田皆罹 害岩筑长堤扞之复筑盐潮堤十有二至今赖之】蒋之奇【宜兴人元佑中知广州妖人岑深聚党二 千人谋取新兴略番禺包踞岭表其势张甚之奇讨擒之南海饶货货吏多贪声之奇取前世牧守有清 节者绘其像建十贤堂祀之以变其习】陶节夫【鄱阳人仁宗时为广州録事参军杨元寇暴山谷间 捕系狱屡越以逸且不承为盗既累年节夫诘以二事元即吐服将适市与诸囚诀曰陶公长者虽死无 恨】王涣之【吉州常山人之宁中知广州番客杀人市舶使据旧比止送其长杖笞涣之不可论如 法】林勲【贺州人为广州教授建炎三年一本政书十二篇朱子甚爱其书】胡铨【庐陵人高宗时 以忤秦桧谪监广州盐仓】陈槖【余姚人绍兴间知广州自兵兴後广东盗贼无寜岁十年九易牧守 槖尽革弊政以恩先之留镇三年民夷悦服】叶顒【仙游人绍兴中为南海主簿摄尉盗?州檄巡尉 同捕巡检获盗十余人归其劳於顒顒曰主美欺君幸赏三者皆罪不忍为也帅曾闻大喜之】方信儒 【兴化军人宁宗时为番禺讨盗刼海贾信孺捕之盗方沙聚分卤获惶骇欲趋舟信孺巳使人负盗舟 去矣乃悉缚盗不失一人】洪天锡【晋江人宝庆中授广州司法长文盛气侍僚属天锡纠正为多】 曾逢龙【宁都人咸淳末为新会令以节槩自许政务化民冇古循良风】明道同【河间人洪武中为 番禺令时永嘉侯朱亮祖出师所为多不法豪民卫卒怙势横行数与争事积迕被诬太祖遣使使诛同 会同奏至急命赦之同已死邑人为建祀祠之】彭豫【泰和人洪武时为香山县丞邑在海岛间地僻 俗嚣为政者多以猛豫独以寛久而民皆化服常延集生徒亲为讲授诱掖不倦】陶鲁【郁林人景泰 中以廕除新会丞时年弱冠从知县王重受学晨侍讲授毕然後出视事已代重摄县吏事精敏吏民敬 其威信满秩当迁猺獞寇入化民诣府乞留天顺七年就擢本县令设守破贼以功进广州同知仍知县 事】高瑶【闽县人成化中知番禺县多异政市舶中官韦眷私造巨舟通番猺?其没其赀巨万眷憾 之甚诬奏於朝被逮士民泣送者塞道】丁积【宁都人成化中知新会县师事邑人陈献章为政一以 风化为本良家子不事生产者聚之庑下使诵小学亲为解说毁淫祠定礼制均徭役抑权豪士民戴之 岁大旱筑坛於圭峯顶昨夕坛下八日雨大澍由是得疾遂卒士民相聚哭於途】吴廷举【梧州人弘 治初知顺德县总督屠滽嘱修中贵先祠廷举不可市舶中官出银市葛意贵其赠遗廷举即市二葛与 之曰不可则请还银中官怒持银去御史汪宗器亦恶之会廷举毁淫祠二百五十所改葺学宫书院宗 器欲坐以侵盗下狱按间终无所得间乃惭而止】邹守愚【莆田人嘉靖时为广州知府不私一钱辨 诬狱释滞囚至数百人新会人激於徵□聚海舶为变监司招之不应曰必邹府君来守愚单骑往谕遂 就抚】胡友信【德清人隆庆中知顺德县邑多盗友信为立四应社一乡有惊三乡鼔而援之自是盗 息其始虑民轻法涖之以严後令行禁止更为寛大或旬日不笞一人县故土城屡遣寇毁友信改筑石 城日临畚锸间以劳卒官民立祠祀之】董应举【福州人万历时为广州府学教授以古学倡诸生制 文庙器教学习射诸废具兴税壋李凤欲得学旁壖地上官议予之应举争之不得将投劾诸生固请事 获止】 本朝汪永瑞【徽州人顺治时广州知府革弊厘奸政平讼理卒於任粤人哀思之】杨交泰【江南人 顺治七年知番禺县时粤中甫定大役浩繁军需杂凑交泰多方措置不忍苦民莅任三年以亷洁着】 刘象震【霍邱人顺治七年知新会县时盗陈德贯化乱象震请兵擒杀之岁饥行縻粥食民妇孺不能 来者计口给米多所存活十一年春擢西安同知巳办装值西逆犯城遂协力守御八月围解乃止】田 家修【凤阳人顺治时知从化县时兵燹之後家修力为抚绥安集流亡劝力开地轻刑减讼残黎以 安】孙绳【临淄人顺治中从化知县下车询问疾苦上下事当时嘉其议花山盘古诸盗流刼近郊请 兵剿之降其渠魁七人党三百余人贩给石榼汉田诸村流亡日返以治行荐去】张令宪【无锡人顺 治中知香山县因俗为理不事更张壬辰秋饥土寇梁子直陷城令宪父子不屈死之赠太仆寺卿】沈 兰【德清人顺治中知香山县时兵荒後贫富交困兰加意抚循严汰供应差费禁戢悍兵市易流棍土 豪一时歛迹始有始有生意】李君柱【黄冈人顺治七年知新会县洁巳爱民严戢营兵之暴城守王 守祖虐民争之不得君柱移署城外竟弃官去上官兼得其实乃纠王去之】马以懋【乾州人顺治中 知新安县时经兵燹田地荒芜民苦赋累以懋为之区别虚实邑以无扰】娄君玉【京卫人为番禺县 茭塘巡司康熙二年沙湾贼周玉李荣因迁海作乱事平上官令开报贼之姓名君玉属乡民曰此身可 残此民必不可枉力为分别一人不使株连以保全命者无算】龙之绳【公安人康熙三年知新会县 时再定边界人民流离之後入境值余禾栖亩即请听命刈获穷黎少苏比视事唯务休息常劝讼者曰 吾与尔後长干戈幸存性命耳百念俱当灰冷何暇复竞强弱偶以催科笞一里甲退即傍门自责人皆 感泣】樊翰【桐栢人康熙中知三水县甘淡泊勤抚字尝曰正供外悉民脂膏何敢剥民自奉也每课 士必告曰先立品毋仆仆谒上官遇邑有水灾力请捐租民咸感之入祠祀焉】黄日炌【慈邑人康熙 中知增城县未至贼数千遮道不许进日炌单骑直前谕利害遂散去增故盗窟寻皆自悔改行焉常罢 供亿省刑蠲租悉心益民令行禁止胥吏不敢为恶邑常有虎患日炌誓於神患遂息後有为虎所噬者 皆盗贼其事尤奇】

晋洗劲【南海人世为武帅至劲读书励节为广州中兵参军海寇卢循攻广州帅兵出战城陷被 执循欲释用之叱贼而死义熙中赠始兴太守曲江县令谥忠义】王范【南海人读书有识鉴尝搜罗 百粤典故为书名曰交广春秋文献赖之以存】黄恭【字义仲南海人教授生徒不就徵辟补广州大 中正蒐缉王氏交广春秋补其遗漏意重伦纪多所?明复广州为十三州记】唐黄舒【宝安人性至 孝里人慕之比於曾参呼其居为参里】宋冯元【字道宗南海人初从崔颐正孙奭受五经大义与乐 安孙质吴陆参樵夏侯圭羣居讲学号四友大中祥符中登进士第累官崇文院检讨兼国子监直讲真 宗试进士殿中召元讲易元进说曰地天为泰者以天地之气交也君道主尊臣道主卑惟上下相与则 可以辅相天地裁成万物帝说诏与内朝仁宗立除国子博士议说服物官至户部侍郎卒谥章靖】丁 琏【字元甫番禺人元和进士由户部历迁朝议郎元佑六年夏人侵灵州廷议讨之琏谓夏敢拔扈恃 契丹耳先制契丹则胆落去矣忤宰执意出为桂林教授後至朝散大夫致仕卒蒋之奇尝叹其学之精 博】崔与之【字正子增城人绍兴进士授浔州司法参军历陛金部员外郎时诸郎多养清望不治事 惟与之钜细躬决猾胥不敢为奸金人迁汴朝议虑其进迫特进直宝谟阁令安抚淮东比至因涂阻山 创五砦集义兵守之选练士卒教以阵法金人入境宰相三遗书令议和与之曰彼势方张而遽和和必 遭屈辱今山砦相望麦谷尽刈野无可掠诸军并力敌能久驻耶金人卒深入无功而去擢秘书监权工 部侍郎历官焕章阁待制知成都兼安抚使即家拜命定摧锋军之乱寻徵为参知政事踰年拜右丞相 兼枢密使皆力辞乃访以政事得失人才用舍与之极言君子小人消长之机亟称真德秀洪咨夔魏了 翁之贤劝帝求直言远近习语甚切至嘉熙三年以观文殿大学士致仕卒赠少卿谥清献与之历任四 十七年未尝一拈弹压者谓其屹然大臣风节与张九龄齐轨云】梁百揆【字宗盛番禺人嘉定进士 初授从事郎历奉议大夫职非言路而直谏有声退隐禺山辟异端学者宗之懿先生】李?英【字俊 明番禺人宝庆进士历官不畏疆御史嵩之贾似道丁长全等俱为所劾理宗尝谓其南人无党官至龙 图阁待制吏部侍郎归隐文溪卒谥忠简】郭闾【字开先番禺人淳佑进士擢监察御史论广州置买 银场以盐科配暨征槯诸弊罢之既没广人以配享崔清献】黄俊【南海人德佑中元兵陷临安广东 经畧遣李性道等拒之俊从征至石门力战援絶不屈死之】马南宝【香山人景炎二年端宗航海过 邑献粟供军拜权工部侍郎广州陷诸将募兵以行南宝慷慨激烈酌酒励之宋亡悲愤不食後闻帝昺 犹在占城乃与黎德梁起莘起兵迎驾起莘萌贰心奔还乃反攻之战败南宝被执死之】石文光【增 城人景炎二年元兵下广二王航海文光从陈宜中借兵占城察其无还意遂率所部兵囘广时盗蜂起 民赖其扞御之功既没立庙号为石神】元陈韶孙【番禺人父浏以罪流肇州韶孙年十岁不忍父远 离滴号泣之跋涉万里过辽阳平塔出而悯之曰今圣天子寛仁罚不及嗣吾返汝故乡韶孙曰既不能 以身代父当死生以之归非所愿也及浏死韶孙哀恸见者皆为泣下韶还乡里仍旌异之】明何真 【字邦佐东莞人宋末大乱真起兵据广东安辑军民一方赖之後以其地归明太祖封东莞伯】孙蕡 【字仲衍顺德人性警敏於书无所不窥诗文援笔立就洪武初官翰林典籍为宋亷学韶凤詹同辈所 称与修洪武正韶所着有通监前编纲目孝经集善理学训蒙西庵集陶庵集多散佚不传番禺赵纯称 其究极天人性命之理为一时儒宗云】王佐【字彦举先河东人占籍南海与孙蕡齐名何真使掌书 记参其谋议佐其真招致文学之士一时岭南人文号为极盛洪武六年官给事中】藜光【东莞人以 御史出巡苏州民罹水灾之乏请於朝得赈贷全活甚衆巡凤阳陈时政极恺切太祖嘉之擢刑部侍郎 执法不阿】李德【字仲穆番禺人好学工诗文洪武中历官汉阳义宁教谕晩好洛闽之学谓诚意为 古圣传心之要岭南人称圣学必首推之】陈敬【增城人洪武中以贤良举授礼部郎中左迁云南曲 靖府幕官寻署剑川府事值邻暴窃?来攻州城敬亲率壮士御之以衆寡不敌力战而死】唐豫【顺 德人父奎洪武中举经明行修为增城教谕?寇不屈死豫痛父非命作蓼义亭记絶意仕与同邑周祖 生周祖念刘子羽刘子高何淮号六逸皆德行醇谨衣冠严伟为人所钦子璧亦有文行动必礼法事毋 孝缙绅欲荐之以毋老辞】陈谔【字克忠番禺人永乐中由乡举为刑科给事中性刚介声如洪钟弹 劾不避高贵成祖器之呼为大声秀才历官顺天府尹】周新【南海人永乐中为御史性刚介多弹劾 贵近畏之号为冷面寒铁巡按福建及畿辅风纪大振超擢浙江按察使声绩益着为奸人所诬逮至御 前新抗辨成祖怒立弃市後深悔之】陈莲【东莞人由进士知滁州宣德中以有学行由四川按察使 召为通政使掌国子监事终礼部右侍郎博学工文藻履诚笃岭南尊为师表】罗亨信【字用实东莞 人由进士授工部给事中英宗立超擢右佥都御史练兵平凉复巡抚宣府大同土木变作有议弃宣府 城者亨信仗劒坐城下令曰敢出城者斩人心始定後以守边功进左副都御史】卢信【字中和东莞 人正统进士历吏部给事中好议论识大体雅以风节自持同官中独与林聪善凡有之纳多恰成之故 名称亦相埓天顺时累迁佥都御史巡抚延绥留心边务数上书数事多合机宜】陈献章【字公甫新 会人性至孝偶出外母有念辄心动驰归正统间闻吴与弼倡道临川从之游归筑阳春台静坐其中不 越阈者十年其学贵自得而後传之以典籍教人但令端坐澄心於静中养出端倪布政使彭韶总督都 御史朱英先後论荐特授翰林检讨令归终养学者称白沙先生万历中从祀文庙追谥文恭】彭谊 【字景宣东莞人正统中乡举历官右佥都御史提督紫荆诸关成化四年以右副都御史巡抚辽东谊 好古博学通历律占象水利兵法之属平居谦厚简重临事毅然能断镇辽八年军令振肃年未老四疏 告家家居四十余年卒】梁储【字叔厚顺德人成化戊戍会试第一选庶吉士授编修正德时累擢吏 部尚书华盖殿大学士时多营建辄偕同官切谏又请早建储贰不报秦籓请益封嬖幸储承命草勅以危词动帝事竟寝宸濠反与蒋冕扈从南征危言苦谏世宗即位被劾 乞归卒赠太师谥文献】张泰 【字叔亨顺德人成化进士除沙县知县擢御史谏万贵妃干政廷杖几毙督京畿学校巡按云南俱有 声勘事甘肃劾镇守太监傅德巡抚高续等罪请逮治又言并州膏腴地悉为中官武臣所据成化草湖 旧资戌卒牧马令亦被占请悉主之军再迁行於延寜二镇诏皆从再迁为大理寺卿清理蓟州屯牧复 民侵地九百二十余顷正德初官南京右都御史刘瑾专权恶其不附已令以南京户部尚书致仕】张 诩【字廷实南海人力行好古莆田彭韶见其诗美之曰岭海孤凤也受业陈献章登成化进士请告归 无仕进意有司趣之赴部授户部主事再遭亲丧遂隐居不出御史贾铠等先後疏荐不起即其家拜南 京通政司参议辞不赴】李孔修【南海人受业陈献章好读书尤善周易家贫粝食不给不肯投合於 时尝着朱子深衣入夜不寐亦不入城市学者称子长先生】庸衍之【字秉常南海人举成化间乡试 师事陈献章罗伦庄昶望重一时少有许可遇庸辄心服授荆门同知到官五日弃归足不履城郭病革 沐浴更衣设师像再拜而逝】林光【字缉熙东莞人好学博综经史得吴澄论学诸书大感悟举成化 元年乡试遇陈献章於京与之语大说从归江门为弟子已而筑室?山往来叩击者十余年除平湖教 谕勉学者探本穷源反身修行历国子监博士襄阳府左长史】方献夫【字叔美南海人弘治进士世 宗时以议礼称旨累官吏部尚书武英殿大学士卒赠太保谥文襄】王缜【字文哲东莞人弘治进士 由庶吉士改兵部给事中劾三边总制王越巨猾老奸不可玷节钺复列时政十四事正德中以副都巡 史巡抚苏松上疏请育宗室子以定根本罢新增内官以省供亿召还建言被黜诸臣以塞言路不报终 南京户部尚书】湛若水【字元明增城人少从陈献章游弘治末登进士由庶吉士授编修母丧临墓 三年授徒讲学从者日甚嘉佑初 南京吏部右侍郎进所撰格物一百卷卷八年召为礼部右侍郎改 南京兵部尚书条列兵民便宜十事皆报可又禁火葬毁淫祠躬巡畎亩以民农桑以其暇与门人讲学 四方贤士多出其门学者称为甘泉先生卒年九十五赠太子太保諡文简】伦文叙【字伯畴南海人 弘治乙未会试殿试皆第一授修撰进谕德孝友好学德器粹然馆阁共推之子以谅乡试第一成化进 士历南京通政参议以训正德十二年会乡第一官南京国子祭酒以诜进士官南京兵部郎中海内传 为盛事】梁景行【字宗烈顺德人弘治中由举人为崇明知县岁饥请粟赈之存活数万人除镇江府 同知相国杨廷和假子杀人论死杨一清时寓镇江为请咸一等罪不听官终夀府长史】霍韬【字渭 先南海人正德甲戌会试第一世宗初除职方主事以议礼骤贵历官吏部尚书卒赠太子太保諡文 敏】王渐逵【字用仪番禺人正德进士除刑部主事以母老请归杜门读书卜居萝嶂山树艺自给嘉 靖初原官上疏指切大臣当事恶之夺官囘穆宗时赠光禄少卿】张澯【字景川顺德人正德进士历 礼部主事监督会同馆会尚书王琼欲遣使土鲁番为都御史彭泽罪之嗾番人在馆者暴泽过恶诱澯 署且曰事成当有显擢澯力拒卒不署进员外郎嘉靖三年伏阙争大礼受杖被创死追赠太仆寺少 卿】锺善经【字理夫顺德人正德进士由兴化擢官擢为御史历谏武宗北巡嘉靖初给事中刘朂以 劾中官崔文谪外善经等抗疏论救且劾文不纳善告归侍养庐墓三年不食不御酒肉衰服未尝去 身】黎贯【字一卿从化人正德进士由庶吉士授御史世宗初请复起居注之制从之帝欲於承天立 兴献章庙贯疏争之不听既孚敬之去孔子王号损笾豆佾舞之数贯率同官力争上疏後以夀终於 家】刘士奇【字邦正顺德人正德进士授刑部主事锦衣千户陶淳枉法杀人言官请逮治不听士奇 再请竟正其罪擢员外嘉靖初议礼与诸臣伏阙哭廷杖几死出守梧州超拜陕西参政平七山寇擢江 西按察司迁山东右布政未几乞归】祁敕【字惟允东莞人正德进士授刑部主事嘉靖初伏阙争大 体廷杖历郎中善决疑狱官终饶州知府】梁焯【字曰孚南海人正德进士为礼部主事偕同官谏南 巡杖阙下佛郎机使臣入贡至四夷馆不跪执而杖之土鲁番使臣写亦虎仙等由江彬见帝帝顾之厚 以是卑侮朝官焯独约之以法官终职方员外郎】张佑【字天佑南海人袭世职为广州卫指挥使正 德中累立战功擢副总兵镇守广西败临桂灌阳诸猺破古田贼嘉靖初以王守仁荐镇思田屡破剧贼 佑驭军有方不营私产性好书每载以随暇即延儒生讲论焉】邝清隐【新宁人正德中进士白石羣 盗起兵备遣清使等九人同往招抚贼抗命清隐等仗义声罪遂皆被难兵备旌为九节云】容师偃 【香山人正德中负父避寇被执将灼其父师偃乞请代父得释而师偃竟焚死年二十一】何维栢 【字乔仲南海人嘉靖进士由庶吉士授御史因陈修省请罢沙河行宫金山功德寺工作并请撒安南 问罪之师帝颇嘉纳既疏劾大学士严嵩奸贪下诏狱廷杖除名隆庆时复官累迁左副都御史万历初 历吏部左右侍郎陈振敕百官八事极论鬻官之害张居正遭父丧诏吏部慰留维栢持不可出为南京 礼部尚书寻罢归卒諡端恪】黄佐【字才伯香山人嘉靖进士选庶吉士授编修历广西佥事累擢少 詹事与南阁夏言论河套事不合寻罢归佐学以程朱为宗抵家日与诸生论道学者因其自号称泰泉 先生及卒穆宗诏赠礼部右侍郎諡文裕公】龎尚鹏【字少南南海人嘉靖进士由知县入为御史偕 给事中罗嘉宾出核南京浙江军饷并勘胡宗宪失律状尽?宗宪贪淫及赵文华阮鹗辈侵盗罪历按 河南浙江所至搏击豪强吏民震摺隆庆时擢佥都御史出理屯盐躬历九边讲求利弊凡所建置不为 势豪所夺寻落职归里万历初起抚福建进左都御史忤张居正罢归天启中卒諡惠敏】岑用宾【字 允穆顺德人嘉靖进士历南京户部给事中考选军政偕同官劾英国公张溶丰城侯李儒遂安伯陈鏸 三人皆罢去隆庆中大计又劾尚书黄光昇钱邦彦等及大学士高拱殃民悞国为衆所忌出为绍兴知 府高拱再相挟前憾谪宜川县丞卒】梁有誉【字公实南海人嘉靖进士授刑部主事与李攀龙徐中 行王世贞宗臣吴国伦谢榛等结为诗社号七子严嵩柄国其子世蕃欲延纳有誉有誉耻为所狎遂谢 病归所着有比部集弟有贞绵州守亦能诗】黎民表【字惟敬从化人少从黄佐学诗复学书於文徵 明得其家法由乡举官司务执政知其能文用为制勅文中书始王世贞主文盟进退天下士有续五子 之目民表其一也其诗文曰瑶石山人稿北游稿弟民怀亦善诗有清居集】欧大任【字祯栢顺德人 读书缵言确有元本嘉靖时以贡生历官国子博士终南京工部郎中王世贞品为广五子之一有虞部 集行世】邓师孟【新安人隆庆时父被海贼掠执师孟诣贼舟恳以身代寇释父持别曰有诸弟在勿 念儿也沉海死】陈子壮【字集生南海人万 进士授编修天启中以忤魏忠贤夺职崇祯中历官户 部右侍郎又以议宗室除名时 大兵入广州死之乾隆四十一年赐諡宗穆】韩上桂【字孟都南海 人万历中进士少谙兵法倭人入朝鲜上书请以奇兵出海道不报妖贼乱山东愿以韩上桂觇形势亦 不用官永平通判时关内屯兵十万飞刍粟积有劳伐上桂天才超轶与人宴饮探题次韵援笔立就时 目为岭南才士之最後殉节乾隆四十一年 赐諡烈愍】唐梦鲲【字化卿番禺人举万历乡试崇祯 末历宝鸡县知县入境而潼关失守三秦相继陷没梦鲲知弹丸不能独完一日晨起慷慨谓仆曰我力 竭矣唯一死以尽吾职悲愤痛哭缢於官署事闻赠光禄少卿乾隆四十一年 赐諡节愍】欧阳晖 【字伯牺从化人万历时乡荐知临贺县擢南京刑部主事改调香河再谪南京锦衣卫知事以忤魏璫 系诏计杖遣放囘寻闱同知知府杨铎辞家抵飞入舟来峡赴水死】袁崇焕【字元素东莞人万历进士慷慨有胆智初为邵武知县以荐授职方主事管宁师溃授按察佥事监阃外军创议守宁远枢辅孙 承宗深倚重焉寻擢右佥都御史巡抚辽东崇祯初进兵部尚书督师宁远入援都城寻以反间被戮】 黎宏业【字孟扩顺德人天启举人知和州崇祯八年张献忠数十万攻城宏业誓志效死城破巷战败 绩毋李氏妻杨氏及妾与子女皆自经死宏业引佩刀自刺不殒复慷慨裹剑曰等死耳喋血上马推锋 而死乾隆四十一年 赐諡节愍】霍子衡【字觉啇南海人万历乡试崇祯初历官袁州知府解职 归谓三子曰临难母苟免三子齐声曰唯大人命子衡因大书忠孝节烈之家六字悬之中堂朝服北向 拜赴井而死妻莫氏子应简及妻梁氏一女应荃及妻徐氏应芷及妻区氏皆从死乾隆四十一年 赐諡烈愍】黄公辅【新会人万历中进士初知浦城县薄敛省刑民甚德之擢南京山西道御史疏劾 魏忠贤削夺回籍璫败起湖广参政驻长沙贼犯城设伏擒斩千余复以宝庆蓝林贼有功加俸一级以 病辞回起太仆卿转左通政刑部侍郎兵部尚书皆不拜孙确为监军兵备副使】廖翰标【龙门人天 启举人知新城县亷介自守解组归不持一物丙戌 大兵入城以二幼子托其叔耀龙自缢而死妻陈 氏年二十四矢志抚孤人谓夫忠妻节云】黎遂球【字羡周番禺人博学士文章举乡试南都既覆唐 王称号督广川兵赴援赣州城破与弟遂珙并死之乾隆四十一年 赐諡节愍】邝曰广【字居节 番禺人崇祯进士授襄阳府推官值流贼攻城曰广身先登陴为流矢所中而死妻谭氏妾李氏及二女 俱死之城?凡家人在署者皆被害本朝乾隆四十一年 赐諡烈愍】刘士斗【字瞻甫南海人崇 祯进士授成都推官署府?绸缪熟缉忧勤备至甲申八月闯贼破成都士斗破贼遇害妻张氏偕其幼 子及合门二十余人皆死之乾隆四十一年 赐諡烈愍】陈象明【字之明东莞人崇祯进士历官 按察副使分巡上湖南道所至以清操闻桂王时广东地尽失象明调土兵东下至梧州溶树潭遇 大 兵战败不屈死乾隆四十一年 赐諡烈愍】张家玉【字元子东莞人崇祯进士 大兵至广东其 祖母陈氏母黎氏妻彭氏妺石宝俱死之家玉自投野塘中死乾隆四十一年赐諡烈愍】锺鼎臣【字 彛公新会人崇祯进士历嘉兴知府 大兵至浙鼎臣与绅士沈辉辰等朝服北面再拜自经死乾隆四 十一年 赐諡烈愍】陈邦彦【字令斌顺德人少慷慨喜大节走南都上政要十三策不用举崇祯 乡试明亡死之乾隆四十一年赐諡忠烈】邝露【南海人明崇祯进士彭龄曾孙幼頴异博通经史及 庄骚古文辞不沾沾】 【举子业诗法汉魏盛唐之音书法絶妙徧游燕齐吴楚间所至莫不延誉晚耽琴操诗益工庚寅城破 死之】 本朝谭六经【龙门人积学笃行顺治四年山寇破城杀典史汪熊六经骂贼死之】梁佩兰【南海人 顺治十四年乡荐第一戊辰又擢会魁改翰林庶吉士假还游名山与诸文人咏歌风雅作述宏富世多 传诵】莫士秀【字彦升东莞人性至孝祖母病笃祝天愿以身代病果愈母卒哀毁骨立临葬伤足流 血不止半日始苏谓三子曰葬事毕吾将从母地下大恸而絶】韦元懿【香山人康熙五年海贼袭翠 微元懿招衆击之遇贼老鸦口吼声如雷复以头触贼胸仆地贼衆惊溃次年罨山被寇卒衆赴敌贼闻 其勇遮道击之遂遇害乡人感其义祀於西社同县杨胁降遇贼胁降不屈死】郑九琨【香山人前山 寨把总康熙中海寇种吉生夜击翠微村琨率亲与驰至分三段从四巷杀入吉至以火枪中琨琨挥兵退巳尚挺立作击杀状贼不敢遽近伺巳衆赴田方扑地死其忠烈如此同县岑嗣恪为虎门寨千总康 熙十九年征逆贼谢昌血战阵亡又罗华康熙中调澄海协时贼刘进忠叛胁从不屈死又张权康熙中 以武举任恩平城守贼周广生等焚刦城南以领兵出敌被礟伤亡又冯俊新人康熙中人为顺德营守 备海贼犯境力战阵亡】姚?【增城人顺治间山贼恣淫掠父熹被虏?奔贼中叩头出血请以身代 乃父贼乃允令以金赎金至得回後贼党复?流刦各乡邑令议抚之贼曰必得孝子姚?来乃降?遂往 招出徐其等四十六人分挿各乡邑间故邑赖以安又同县马雅玉幼孤性至孝母没庐墓三年遇飓风 走沙石拔木几尽独其母墓无恙人以为至孝所感】林宜逢【新会人生顺治中与母俱系围城中有 扞卒欲烹其母宜逢求以身代许之及解衣见其□瘦将置之贼党不从宜逢妻陈氏曰子可代母妻可 代夫孰烹遂为所烹食人称曰孝子义妇之门】陈恭尹【顺德人父邦彦死义恭尹博学工诗与梁佩 兰为岭南诗人大家时名士多宗师之】罗良会【顺德人康熙中有寇充斥良会以母病棹舟市药回 中途遇贼将杀之良会请生还进药虽死无憾贼感释之庚申年之党刼掠良会负父而逃贼追及欲并 杀之良会出腰金以赎嫌其少请曰可活父而杀子贼为所动乃俱免】冯天载【增城人生少孤性至 孝母卒庐墓五年每疾风暴雨必绕墓悲号闻者酸楚初其乡阻市远母在时日走二十里市肉以供母 没终身不肉食卒因哀泣过多致枯双日】戴觉【龙门人生性至孝顺治四年贼破城掳其父欲杀之 乃号泣求回愿以身代贼怜之乃放其父觉又乞代贼又两释之】黄腾五【新会人初失母事父至孝 事继亦如其母兄腾三往西粤中途为舟子所戕腾五寻获兄屍闻官以殓又亷得贼所乃孤身檎杀复 其仇时同乡人以孝友闻者又有黄隆光】陆肇泰【三水人性至孝得父母欢母病衣不解带居丧哀 毁倍至殡葬尽礼庐墓侧宗族称之乾隆四年 旌表】

南北朝陈袁敬【阳夏人魏克江陵敬流寓岭表高祖受禅敬在广州依欧阳頠頠卒其子纥有异 志敬屡谏不改纥败朝廷义之为通直散骑常侍】唐贾直言【河朔人父道宗因缘坐事赐鸩直言绐 其父曰当言四方神只辄取以代饮毒溃足由是帝怜之减父死俱流岭南直言由是跛躃後刘悟辟署 义成府悟之过必争悟死子从谏不?丧表求以位直言仰天哭曰尔父提十二州地归朝廷为功臣郎 今日乃欲反耶从谏拜曰惟大夫教之直言乃自摄留後军中遂安太和九年卒赠工部尚书】宋何时 【抚州乐安人宋末削髪为僧窜迹岭南卖卜自给变姓名自号坚白老人】明邹智【合州人以直言 责授石城主簿与陈献章为忘年友往来顺德县县吴廷建楼居之】


汉卫飒【河南修武人为桂阳守先是含洭浈阳曲江诸县去郡远者或千里吏事往来辄?民拨 掉名曰传役百姓苦之飒乃凿山通道五百余里列亭置驿於是役省劳息流移复还境内大治在郡十 年清素如一日】周昕【下邳人为桂阳太守开昌乐六泷熹平三年曲江长区祉与邑人龚台郭苍等 建碑泷上勒铭纪勲立庙尸祝 按寰宇记云泷上有太守周昕庙又按欧阳修集古録跋云国子监直 讲刘仲章云名暻碑刻虽阙尚可识云】三国吴羊衜【南阳人始为桂阳太守甘露元年分桂杨南部 置始兴郡改始兴太守益研政术南峤率服】晋尹虞【长沙人永嘉初为始兴太守治民弭盗张弛有 法】王导【琅邪人怀帝时为始兴内史寛宏博大吏民安之】邓骞【长沙人为始兴太守恩威并 着】张裕【吴人义熙中为始兴相经卢循寇後裕创立城廨吊死抚伤收集离散户口渐复】南北朝 宋徐豁【姑幕人元嘉初为始兴太守文帝闻其政绩下诏嘉之曰岭南荒弊郡境尤甚豁拯恤有方济 厥饥馑虽古良守蔑以尚焉宜褒赉以旌清绩】孙奉伯【莒人明帝时为始兴太守治重礼教泰始五 年太子纳妃中外臣僚各献方物奉伯独献琴书不肯虐民取媚】齐范云【舞隂人永元初为始兴内 史郡界得亡奴婢例付部曲卖银输官云先聼百姓认之百日无主始依判送台又相承後堂有杂工作 云悉省还役并为帝所赏郡多豪猾寇盗前内史皆以兵刃自卫云入境抚以恩德罢亭候商贾露宿郡 中称为神明】梁刘览【彭城人高祖时为始兴内史有清节】萧介【兰陵人大同中为始兴太守宣 布威德境内肃清】何远【东海郯人高祖时为始兴内史好开涂巷葺墙垣民居市里城隍廏库所过 若营家焉田秩俸钱并无所取岁暮择民尤穷者充其租调以此为常】唐徐申【京兆人建中中为韶 州刺史韶自兵兴四十年刺史以县为治署而令丞杂处民间申按公田之废者募人假牛犂开垦以所 收半畀之岁入凡三万斛诸工计所佣受粟有差乃徙治故州未几邑閈如初创驿候作大市器用皆具 始来韶户止七千比六年增倍】韦迢【京兆人大历间迁韶州刺史治治尚清静民怀其惠】韩会 【南阳人以起居舍人贬韶州刺史多善政卒於官】周君巢【太原人元和初为韶州刺史治以亷静 为主而材干颇裕能勤於政韶人戴之】于琮【高陵人咸通时贬韶州刺史治尚清简甚得民和】宋 许申【潮阳人天禧初知韶州爱民勤政令驿丞夹道植松榕数万遂成茂林行旅便之】陈宗庆【天 圣初知韶州修东西二江浮桥复造水车引水入城以防火患百姓赖焉】王益【临川人天圣八年知 韶州韶俗男女少别益亷奸淫伤化者一切穷治之风俗以变有屯兵五百人因代不至欲谋为变益捕 首谋五人立断流之衆乃帖然】胡衍【泰和人庆历中为英州浈阳令岭南相沿民即无田亦输丁米 衍为言部使者奏免其虚税民甚德之】陆起【新淦人庆历中宰浈阳里巫以银瓮贮二蛇诱民祠祷 起收蛇斩之正其奸累官员外郎会巩作政难篇美之】常九思【河内人仁宗时知韶州岁例课丁夫 刺船南海馈盐数千万石民力重困九思至斥占民之卒代役民始息肩】唐介【江陵人仁宗时以劾 宰相文彦博贬春州别驾改英州尽心政务州人爱之】苏缄【晋江人仁宗时知英州侬智高围广缄 曰广吾都府城危不救非义也募士数千夜行赴难广人黄师宓为贼谋主缄擒斩其父羣不逞并缘为 盗复捕杀六十余人招其挂误者六千八百人使复业贼势沮将解去缄分兵扼其归路贼乃渡江由连 贺而西缄与贼战摧伤甚衆尽得其所掠物仁宗喜换为供备库副使遣中使赐朝衣金带】周敦颐 【道州人熙宁初为广南东路提点刑狱治於韶以洗寃泽物为己任】刘恕【高安人王安石与之有 旧欲引置三司条例恕不肯附新法遂出知翁源县居官卓然有声】米芾【吴人补授浛光尉郡中多 佳山水品题殆徧而公事不废】苏迈【眉山人轼之长子轼谪惠州迈求知仁化县文章政事绰有父 风】方信孺【兴化军人嘉定初知韶州时赤水峒贼踰岭入寇信孺遣义士秦纲御之斩其渠魁寻复 募兵欲捣贼巢会朝议招降乃止】邹非熊【宜黄人淳熙间授乐昌尉修渠溉田民蒙其利迁令曲江 多理寃狱累擢广东提刑】曾造【南丰人淳熙中知乳源县籍官田及民废业几四百亩入为学产创 立黉宫立职长严课试士风翁然调乐昌县迁学於城东复籍官田以供诸生於是乐昌文教方轨中州 士人祀於学宫】徐天麟【临江人开禧中权英德府兴学明教有惠政】杨万里【吉水人孝宗时为 本道常平使者复持宪节适临汀有警势连梅潮即日以羽檄召兵历翁源陂子径抵循梅风飡露宿力 战禽贼孝宗称为仁者之勇】林光朝【莆田人尝从尹焞学南渡後以伊洛倡东南者自光朝始时为 广东提点刑狱茶寇自荆湘剽掠岭南光朝击破之孝宗喜曰书生乃知兵耶加直显谟阁历工部侍 郎】杨大异【长沙人淳熙间以广东常平事除提刑首创湘江书院祀濓溪先生其设施措置悉以濓 溪为法】廖德明【南剑人受业朱子为韶州教授尝新濓溪书院讲明其学以授诸生嘉定初选广东 提点刑狱时盗?桂阳廹韶韶人惧德明燕笑自如遣将驰击而亲持小麾督战大败之乃分戍守远斥 堠明审赏罚宣布威信韶晏然如平时】熊飞【东莞人德佑二年守潮惠二州闻赵溍至即以兵应之 遂复韶州元兵围韶飞率兵巷战兵败赴水死】元买住【蒙古人为韶州同知以亷介闻至正十二年 郴寇攻韶州急前後两战大败之复乐昌乳源又力疾出剿战死】张凤仪【蒙古人为韶州经历与同 知买住御寇被执不屈死子万里败贼复仁化县获贼首剖肝生食之事闻补父官至正二十二年陈友 谅遣将围韶城破骂贼被杀】李鼎【湖南人家於乐昌乡人摽掠州同知买住欲屠之鼎劝止乃以鼎 为护民廵检寻以功陞乳源主簿知县事及寇攻乳源鼎出御贼望见曰是救我辈屠戮者解甲去】明 张安仁【九江人洪武初为乳源知县以兴学建城功行省参政周祯奏请旌赉】索彦胜【燕山人洪 武二年任乐昌知县时无城郭百姓散处乃筑城濬池均赋役招流移民始复业】王询【永丰人永乐 中韶州推官中官郑和奉使海外横捕韶民三人伴送家人赎以金不许询至舟径挟以归】湛礼【钱 塘人正统间知韶州府奏免岁贡黄藤尝遣吏督税乐昌多求索令械系以来礼嘉奬之甲乙争田礼断 归乙甲诉於蕃司司知其伪拘甲付府第慰遣去约五日来辨其寛厚类如此】杜宥【江隂人天顺中 知英德县时邻境多寇宥创立县城贼至死守粮尽围不解夜遣死士焚其营贼始惊溃】刘信【凤阳 人成化中知乳源县政简刑清性至孝母卒一恸而絶贫无子士民葬之东城】保睿【南通州人弘治 中知曲江县锄奸恤苦清介自持】顾节【嘉兴人弘治中知翁源事修城兴学不科歛而用足岁饥请 赈全活甚衆邑之羊径山峯高路隘每多伏莽节治为坦途行旅便之】黄天阳【南安人正德中知英 德县中官遣使取英石天阳曰无用之物何必劳民卒却之】李增【龙溪人正德中知乐昌县东西山 猺啸聚增训兵缉捕所向皆克後流贼千余攻城开门迎敌败走之时有湖兵指良为贼增白於兵备王 大用释之皆感泣】符锡【新喻人嘉靖初通判韶州毁淫祠兴社学剿平九连山贼李英等改徵银? 驿以絶驿传科扰至今便之】李渭【思南人嘉靖末知韶州府先是民苦役多为盗渭集僚属谕曰欲 民无盗君辈当先弥盗心否则是身为盗帜也闻者凛然治最当迁民相率乞留诏进一官留任】唐必 治【平乐人隆庆中为乳源县丞尝自言不爱官不爱钱不爱生翁源大征奉檄督剿殒於阵邑人立祠 祀之】胡尚仁【全州人万历中知英德县奉例清丈按图亲临至今税亩秩然】严遵试【贺县人万 历中知英德县谳讼平允赎锾悉令薙药草根以代服毒轻生之风遂息时税璫横行浛洭之津梁尧山 之锡矿羣奸因此啸聚遵试严治奸宄戍配之因议补其税编入条鞭氏得不扰】王孙兰【无锡人崇 祯中历官广东副使分廵驻韶州有平猺贼功张献忠由长沙衡州来犯乞援於督抚不应叹曰事不可 为矣吾盍先死遂自缢】潘复敏【新昌人崇祯时知曲江县视事未久即修城积粟为战守计人或迂 之後楚宼自乐昌薄韶竭力扞御城赖以完】 本朝郭宏缵【漳浦人顺治四年知乳源县山贼谋攻乳源缵詷知预上方畧及贼至缵阳坐城楼痛饮 贼易之无何援兵至出贼不意径渡河击之贼衆披靡俘斩甚夥】李栋【蕲水人顺治中知乐昌县亷 介自持赈恤穷困置义仓建书院士民戴之】蔡嘉复【西安人顺治四年知仁化县时兵燹後人民离 散嘉复开诚招抚百姓闻风而归在任一年卒子锺台奔丧亦卒士民哀之葬水南塔下】熊惟祺【孝 感人康熙七年知化化县盐引递年报啇折纳士民挈家逃窜村市为墟惟祺设法招商承折暂除报充 之害又捐金建学宫振兴士类四民乐业】李煦【奉天籍昌邑人康熙十七年补韶州守招集流亡修 复学校力行教化弊絶风清改任时民为立遗爱祠於湘江门外】

汉何丹【字伯张浈阳人鸿嘉初举茂才为浛洭长累迁中大夫以忤王莽出为松滋令慈祥岂弟 卒於官】晋张鲂【字叔鱼曲江人太寜初举孝亷咸康中为浛洭令惠政流洽关津夜行无惊白鹿羣 游民因以名其邑城与城南之山徵为尚书郎】南北朝梁张偲【曲江人侯景寇京师高祖率兵赴援 偲率千余人从之破蔡路养杀李迁仕及与景战於石头皆有功授江州刺史】陈侯安都【字成师曲 江人高祖为始兴太守入援台城安都募骁勇从之以平侯景功封富川县子袭王僧辨破徐嗣徽及拒 齐师於姑熟累战皆捷进曲江郡公寻都督南豫州兼刺史讨余孝劢及王琳将曹庆常衆爱等悉平之 文帝即位晋司空威名甚重羣臣无出其右留异据东阳复奉诏东讨躬自接战大败之异脱身奔晋阳 安都收其人马甲仗振旅而归以功加侍中大将军累增食邑五千户】唐邓文进【曲江人唐初为本 州刺史萧铣攻乐昌文进坚守累立战功没赠鹰扬上卫将军庙食乐昌】张九龄【字子夀曲江人七 岁知属文张说谪岭南一见厚遇之景龙元年擢进士授校书郎历官秘书少监集贤院学士擢工部侍 郎知制诰寻居母丧有紫芝白鸠之异开元中徵拜同平章事中书令封始兴伯时天长节百僚多献珍 异惟九龄献千秋金监録具陈前古废兴之道帝赏异之会范阳节度张守珪以斩可突千功帝欲徵为 侍中九龄曰宰相惟贤是授安可以赏功遂止李林甫奏对称旨帝欲相之九龄曰恐异日为社稷忧帝 不听林甫既相引牛仙客为尚书预政事九龄持不可帝不悦以尚书右丞相罢政事卒諡文献九龄文 学冠一时谔谔有大臣节天下称曲江公而不名武惠妃谋?太子英九龄力持之安禄山讨奚契丹败 帝欲曲宥九龄曰禄山丧师不可不诛且弗诛必为後患帝卒不聼及迁蜀思其先见为流涕遣使祭之 厚恤其家弟九臯九章皆有名於世子拯居父丧有节行为伊阙令禄山?河洛终不受伪职贼平擢太 子赞善大夫】张仲方【九率孙贞元进士补秘书省正字历官郑州刺史敬宗即位徵为谏议大夫会 诏淮南节度使王播造竞渡船三十艘费用甚钜仲方论诤坚苦帝为减三之二鄠令崔?以辱黄门系 狱逢赦不见宥仲方曰恩被天下流昆虫而不行御前乎?由是得不死累加光禄大夫上柱国封曲江 县伯卒赠礼部尚书諡曰成】刘轲【字希仁曲江人童年嗜学着书甚多後登进士第历官史馆马植 称其文为韩愈流亚荐之朝累迁侍御史】邵谒【翁源人少为县吏令有容目使搘床者三瞪视曰吏 岂搘牀者?令怒挝之掉臂出截髪悬县门去筑室罗江水石中博通经史百家工诗尤长古乐府有司 举之隶太学明王佐得其集於秘阁梓传之】五代南汉薛崇誉【曲江人仕南汉累官至开府仪同三 司佥书点检司事宋太祖遣师克广州崇誉义不降被执死之】宋胡宾王【字明贤乳源人南汉时登 进士累官中书舍人刘鋹淫虐辞官归着南汉史十二卷鋹亡上其书於宋号刘氏兴亡録以明经授着 作郎复登咸平进士累迁翰林学士】李访【曲江人善事父母居丧庐墓有白鸟集庐之祥事闻仁宗 诏旌其门】王式【字用之曲江人唐宰相珪之後初珪子敬直贬岭南子孙遂家焉式耿介自立以孝 行称天圣初登进士累官大理寺丞知梅州子陶博学有俊才亦登进士官至京东提刑所至着绩】梅 鼎臣【翁源人天圣二年进士官至殿中丞直谏有声子佐天圣五年进士知藤州操履清白为时所 称】余靖【字安道曲江人天圣进士累迁集贤校理会范仲淹贬饶州靖言仲淹以刺大臣得重谴臣 恐钳天下口疏入落职监筠州酒税寻起为太常博士进修起居注擢知制诰时元昊既降朝廷方拟册 封而辽人以兵临西境请毋与和当为中国讨贼朝议难之靖言辽人不可轻信即遣靖假谏议大夫往 见辽主於九十九泉辨论如流卒定其议朝廷遂封元昊边陲晏如侬智高反邕州乘胜掠九郡乃以靖 为秘书监知桂州经畧广东西路同狄青孙沔讨贼於归仁败之智高遁入海岛邕州平晋工部侍郎镇 抚岭海复遣人入特磨道擒智高母子弟三人械至阙下斩之诏加集贤院学士徙知潭州寻改青州皇 佑五年交趾蛮寇邕州杀五廵检拜靖广西体量安抚使靖至移檄交址召其用事臣费嘉佑责之嘉佑 归致首恶五人斩钦州境上寻以尚书右丞知广州首奏罢番舶税务英宗即位拜工部尚书卒赠刑部 尚书諡曰襄】谭必【字子思乐昌人甫六岁日诵万言庆历中进士调邕州推官交址破邕必死之累 赠太子太传明景泰中追諡忠愍】李渤【字子文乐昌人以学行称登嘉佑进士官至朝奉郎知白州 弟岩嘉佑中以上书召见崇政殿特赐同进士出身官至朝奉郎知象州】刘暐【翁源人博学洽闻熙 寜中进士历官中外有声崇寜初置广南东路提举学事司岁察师儒优劣诸生勤惰命暐充之其教士 子立课程稽实行崇信让虽郷曲一无所私】成倬【翁源人年二十余始读书通悟经术尤深易数熙 宁间王安石荐为阁门祗候终西京左藏库使】侯晋升【字德昭曲江人元丰进士为程郷令与苏轼 善尝着新论利害炳然文亦温丽轼极称之後知南恩州期年而卒】邓弼亮【乳源人祖戡天圣进士 官至殿中丞父堂皇佑进士官至郡守弼亮登元佑进士为新兴令力行教化不尚刑罚当时称之】石 汝砺【英德人精通五经尤深於易尝进所着易解易图於朝为王安石所抑苏轼谪惠州兴论易理竟 日不忍别又以琴凖乐律着碧落子琴断郑樵称之】郑敦义【字尚仁英德人以乡荐历潮阳令哲宗 朝谏止市牛革徽宗即位复上书陈时政诏进一阶】李南仲【英德人性敏慧日诵数千言十岁举神 童授从仕郎省亲归读书罗浮着罗浮赋提举儒学韩谨刘暐皆重其学行人呼其读书处曰李秀岩 云】萧雅【乐昌人徽宗朝与弟雄及维同擢高第雅以承事郎判广州雄以奉议郎守桂阳维以宣教 郎宰吉水皆有政声时称为三萧】邓孝亷【字清臣曲江人建炎进士为韶州教授擢通判邕州摄郡 事岁饥?廪赈之不足继以俸金全活甚衆寻迁德庆知府】胡彦忠【曲江人性孝友五世同居庆元 中经干吴丰以状闻诏旌其门】郑玠【字太玉英德人嘉熙中对策极言天下事正言李昴英亟称之 淳佑中释褐知博罗县亷清自持政成人和部使者荐之擢为太府丞】元邓可贤【乳源人至正中郴 寇?乳源可贤率民置砦矢死守谕衆曰忠孝大节生死常事因遣子一源趋韶上方畧於同知买住遂 率兵破贼贼复悉衆来攻凡两月粮尽可贤奋身出战被执子弟七人俱死之砦民四百家无一降者】 明李时秀【字廷实英德人洪武中举於乡永乐朝为御史劾藩王不法贬交址县吏中途召还擢山东 按察副使】郑子诚【字本明乳源人洪熙间举贤良官御史正统元年奉勅廵视西边又廵宣大奏筑 土木城以防不虞不报引疾归】黄裳【曲江人正统进士授监察御史法司会审疑狱俄顷辨析多得 其情都御史陈镒雅重之尝按两浙盐法及苏常诸郡所至有惠政已已扈从北征没於土木诏恤其 家】邓顒【乐昌人正统进士奉使楚藩却其金後为永丰知县闽寇犯境顒伏兵大破之寇复悉衆至 力战被害事闻赠光禄少卿諡忠毅】白莹【字润禧乐昌人正统进士官户科给事中尝奏土木阵亡 诸臣子弟宜徵入国学读书请赐勲臣邓文进死节臣谭必邓顒諡疏罢乐昌河泊所及减桑丝红船额 税谏垣重之】邓瑗【乐昌人顒长子景泰中乡举历官湖广佥事有清操湖广与贵州接壤徵?烦剧 民甚苦之瑗不奉檄遂致仕归】蒙景澄【仁化人母丧庐墓昼归省父夜宿庐及父卒景澄年八十复 庐墓以死】龚镇和【乐昌人正德间从知县李增督兵御寇调剿华林砦捣其巢复解乳源之围战死 抚按命勒碑题其墓曰义勇】陈璘【翁源人嘉靖末潮州贼张琏作乱璘献策军门领兵平翁源乳源 英德河源诸贼大征罗旁开建一州二县剿石溪宁水贼征岑溪猺贼援朝鲜战锦山生擒贼首倭帅斩 获倭酋征播州夺杨应龙尸生擒酋子累官左都督特进光禄大夫卒赠太子太传】范汉【字印全英 德人万历中流贼行刧汉兄弟率兵追贼至野猪湾杀百余人夺回被掳男女数百以援兵不至与弟潮 皆战死南韶兵备刘稳旌之】李能一【英德人崇祯四年流贼掠境能一与贼鬭斩八九人贼以枪刺 之即夺其枪复毙二贼被执逼令跪厉声骂贼不屈而死】邓葵【乐昌人顒之裔孙崇祯四年流贼破 城葵身护县令林开馥骂贼而死】 本朝欧士擢【乐昌人性至孝戊寅流寇掠昌士擢负七旬母避难历尽险阻旬日乃止戊子楚饥?巳 粟存活甚衆死不能殓者施棺椁聼民自取昌人至今思之】胡甲桂【翁源人顺治十六年父献忠为 贼所掠甲桂时年十三涕泣辞母乞食行抵长宁县叩贼营痛哭求以身代释父归办赎贼从之迄冬大 兵进剿贼竟杀甲桂】

郑侠【福清人神宗时吕惠卿执政侠上疏论列坐讪谤编管英州既至得僧屋将压者居之英 人无贫贱富贵皆加敬争遣子弟从学为筑室以迁哲宗立始得归元符七年再窜於英徽宗立乃还】 孔平仲【新喻人绍圣中以党籍谪惠州别驾安置英州】刘安世【大名人以元佑党章惇尤恶之安 置英州】家愿【眉山人徽宗时以曾入党籍谪监英州酒税】朱翌【安庆人绍兴中官中书秦桧恶 其不附已谪韶州十四年名山胜地皆翌所题咏时称为诗豪】吕祖俭【婺州人寜宗时因上书诉赵 汝愚之忠送韶州安置在谪所读书穷理卖药自给】洪皓【番阳人绍兴中使金归秦桧忌之安置英 州居九年始复朝奉郎】龚茂良【兴化军人淳熙中疏恢复六事谢廓然劾之遂责降安置英州父子 卒於贬所】


宋张雍【安德人太平兴国初以荐出知南雄州涖事恭谨人以清干重之】凌皓【天禧中知保 昌县为民兴利伐石堰水灌田五十余亩凌江之名盖由皓始】章得象【浦城人祥符中知南雄州善 持法浑厚有容仁宗时入相封郇国公】萧渤【吉州人皇佑间以殿中丞知南雄州精敏过人不挠於 剧侬寇报至亟筑斗城备之民得安堵】连希觉【崇宁中知南雄州伐石筑陂引水灌田民感其惠呼 为连陂云】黄枢【南丰人庆元中为南雄司法参军岗寇犯州枢督馈饷因画策破之贼愤甚率万衆 空巢至官军败枢骂贼死事闻赠通直郎】赵善偰【嘉定中知南雄州与其子汝振御峒寇俱死】程 琳【临川人宝庆进士性刚果多智虑调南雄州法曹绍定中盗铁凿猛虎倡乱琳戎服与摧锋将李继 协谋鼓勇擒二首以功辟保昌令卒民肖像于忠孝祠】会逢龙【宁都人景炎初为新会令赵溍遣就 熊飞御元军于南雄力战师溃乃正衣冠自缢死】元张抟霄【襄阳人至顺中为南雄路总管亷介寛 平劝民务农时?塩多攘利卒不奉檄议贼茶亦不聼官军掠取民木辄抑之雄民建碑颂焉】刘中孚 【吉水人至正十四年为南雄推官尝辨富民徐氏通盗之诬释三十人湖寇围城急长官强之降曰吾 头可断不可降也城卒赖以完】明叶景龙【丽水人洪武初任南雄知府筑陂河塘村引凌水灌田五 千余亩民号叶公陂】郑述【蒲田人正统中知南雄府修凌陂溉田五千余亩复业者三百余家□度 □役夫久困以榷塩羡余代民顾役阖邑赖之】刘实【安福人天顺间知南雄府持亷秉公有中贵出 其地冲实抗已诬奏之逮下诏狱实上章自理帝知其诬将释而已死死郡人立祠祀之】陈翰英【诸 暨人成化中南雄同知韩雍论其破流贼功摄郡省一切夫役焚死兴盘坑纱?石伏芥之患顿息流民 皆复业】廖轻【崇仁人嘉靖中保昌知县性刚介霍韬起吏部侍郎所至长吏跪迎轻独长揖会南海 令缺尚书汪鋐难其人韬曰无踰廖轻者遂调任不负所举】 本朝郑龙光【平湖人顺治六年知南雄府以一僮二仆自随?床布破多补缀?客入其室无敢以私 请者尝省荒过五斗岭遇虎衆欲还龙光叱曰知府以民事入山虎曷为来驱之虎果遁】潘名世【仁 和人顺治初知保昌县爱民如子律已以亷时军需孔亟李成栋檄民输布千疋名世杭辞力争成栋怒 坐以他事戮之籍其赀无长物百姓莫不流泣】陆世楷 【平湖人顺治十三年擢南雄太守捐捧建 天峯书院置田供俎豆令诸生肄业其间雄人士至今犹思念之】

汉梅鋗【越之後越亡更姓梅至南海台岭家焉民因之为梅岭秦末鋗引衆归吴苪从沛公攻降 析郦入武关以功多封台以南十万户为台侯】南北朝陈谭瑱【始兴人陈初从侯安都破留异於桃 枝岭拜假节云旗将军异投陈宝应於闽复帅舟师讨之俘宝应并擒异送都擢本郡太守】隋麦铁杖 【始与人骁勇有膂力日行五百里开皇中除车骑将军从杨素北征突厥每战先登进柱国辽东之役 请为前峯力战死时虎贲郎将钱士雄孟金义并死之铁杖赠光禄大夫宿国公谥武烈】麦孟才【字 智棱铁杖子果烈有父风官虎贲郎将江都之难与虎牙郎钱杰纠合恩义欲於显福宫邀击宇文化及 事?为化及所害杰士雄子也】五代南汉杨洞潜【字照元始兴人刘隐荐试大理评事清海建武节 度判官因为画策取湖南容管及刘岩继立表为节度副使御史中丞岩建国擢兵部侍郎同平章事一 切制度皆出其规画】邓酢【字宾礼始兴人绍兴初诣阙上书召试授官进攻守三畧上嘉纳之後知? 州?化县夏秋二赋自为书与民吏不及门而集?卒据城猖獗诸邑汹汹独?化有备帅府以闻诏摄郡 事即督兵攻城克之历官至广西运判剧贼凌铁啸聚并海以西皆震酢奉命讨之缚其二渠以献释胁 从者万八千人卒赠奉直大夫直秘阁胡铨为铭其墓】梁满【保昌人嘉定二年江西峒贼犯境满率 乡人御於柯水?战死居民立祀祠之】邱必明【保昌人咸淳中进士官韶州佥判德佑二年元兵逼 梅岭熊飞战败城?必明被执不屈为所杀】元麦文贵【保昌人以慱学荐历集贤学士与修宋辽金 三史】明陈德文【字文石保昌人洪武十九年举文学立按察司使西域居十二年采风作诗比归进 之成租擢佥都御史後修西域志多据其言又以随征迤北功进右佥都御史】蔡愈济【字汝忠保昌 人永乐中举人历苍梧旴?教谕擢监察御史按河南陕西甘肃所至克振风纪奸贪屏迹尝条陈钞法 诸皆见施行奉命谳狱南都推情讯鞠多所平反士论韪之】萧守中【字必常保昌人永乐中举人授 户部主事核饷凤阳诸卫留守司馈百金力拒之历南吏刑二部郎中景泰中出守黎平千户姜洪诬砦 民通苗守中雪其寃全活甚衆】冯学明【保昌人宣德中以贡入太学历工部主事礼部郎中正统十 四年扈征阵乱六军从臣皆南奔有乡人谋与同归谢曰君辱臣死将安之乎遂陷于阵】王文钦【字 宗尧保昌人弘治中举人授松阳知县时刘瑾当权贿赂公行文钦以质直忤上官罢归瑾复坐以他事 罚米三百石输边贫不能办郡守王启代输之】陈昇【字德辉始兴人嘉靖初督学魏校以行取士甚 重之由庠贡於礼部逮谒选有姻宗托致书冢宰辞以三不可既为长洲县丞以部运入京宰相私人讽 以州判可得昇却之比复任移病竟归道陞石埭知县终不赴】谭太初【字宗元始兴人嘉靖进士选 工部主事出为江西副使力振风纪迁广西右参政有赈饥功隆庆初累官户部侍郎督仓塲贵戚大臣 侵民产躬亲按閲多斥还之民後拜南京户部尚书引病归家居读书里人罕识其面卒諡庄懿】陈王 政【保昌人任贵州都司都事安邦彦之乱困守危城死於陴间廵抚李橒奏赠通判】 本朝叶增【倡保诸生顺治丙戌流寇为乌迳村父逢焜为贼所得增入贼巢求以身代贼不允遂抱父 大哭贼并杀之逢焜门人黄自升以救逢焜父子亦被杀】谭宗祥【保昌人明季官田小白地境田荒 粮虚宗祥捐垦康熙丙戌丁己草寇窃?里人避居土围宗祥散给赀粟户口赖全境近大庾谷贵仍平 粜贫乏者悉周之人怀其德肖像以祀】

唐李处蒙【宗室子天宝间官广东得代行至南雄适禄山扰乱长安因寓本州望梅郷大冲村寻 卒】宋赵子崧【字伯山燕懿王五世孙崇宁进士宣和间官宗正少卿除徽猷阁直学士靖康末降单 州团练副使谪居南雄州绍兴二年赦复集英殿修撰而子崧已卒贬所】朱敦儒【河南人高宗时避 乱客南雄州张浚奏赴军前计议弗起】


隋樊子盖【庐江人高祖时转循州刺史许以便宜从事十八年入朝奏岭南地图赐良马杂物加 统四州令还任所】柳旦【河东解人大业初拜龙川太守民居山洞好相攻击旦为开设学校大易其 风帝闻而善之下诏褒美】唐李翺【陇西人元和四年杨於陵节度岭南辟为幕府後摄循州文学为 一方矜式卒諡曰文】宋陈尧佐【关中人咸平初以潮州通判权知惠州治以诚信事从省约吏民化 服】陈偁【沙县人治平三年知惠州时丰湖防废水涸而税尚存偁始蓄水置门建桥奏免课钱五十 余万又教民以牛车转水入东湖溉田民咸赖之】高登【漳浦人高宗时广漕郑鬲赵不弃辟摄归善 令遂差考试命题策浙闽水灾所致之由郡守李仲文驰以达泰桧桧怒编管容州】詹范【崇安人绍 圣中知惠州时兵荒之後野多暴骨范为掩埋作丛塚苏轼作诗以纪其政】韩京【河南人绍兴中知 循州招集流亡百废具举守循十年大有功於民循人绘像祀之】陈膏【莆田人绍兴初知惠州时广 贼曾衮犯惠膏单车诣其垒喻降之】罗从彦【南剑人为博罗县主簿闻同郡杨时得程氏学慨然慕 之遂徒步往学焉】宋煜【莆田人淳熙间知府州境旧多旷土煜教民垦耕奏免其租六年遂成沃壤 陈峝盗发仓卒徵旁郡兵惟煜所遣皆精练卒赖以殄贼寻改知惠州执法严明豪猾屏息又减重额刷 逋户剗虚籍以苏积困惠人德之】傅大声【仙游人淳熙中通判循州适寇起守称疾不视事大声调 发诸军奋力鏖战贼皆溃去漕使劾守不职以大声摄州事寻奏为真郡中旧有例册钱千缗悉却之在 循州四年民乐其政】郑勲【仙游人端平中知博罗县时熊乔部卒焚掠州境长驱西下或劝避之勲 曰我见贼而去如民何贼至谕之不从正色叱之遂遇害】宋翊【莆田人端平中知循州时寇盗充斥 翊至集官民兵扼其要冲增陴浚隍募兵益戍缓催科裁浮羡通商裕民流移复业】蓝通判【史失其 名景炎二年倅惠元兵至衆皆请降独蓝率兵民数百拒战力竭而死】明何真【东莞人元末惠州王 仲刚与叛将黄常起兵据惠真击走常杀仲刚遂有循惠二州洪武初诏授惠州路同知】万迪【东平 州人洪武初为惠州知府以兴学建城功行省参政周正奏请旌赉】陈敬【祥符人洪武中知龙川县 时盗起为患都司官欲统兵来剿敬密遣人诱其酋擒之不遗一矢民赖以安】邓文张【宁都人洪武 中知河源县县经兵荒民多流徙虚税几及六千石悉奏免之】郑述【莆田人宣德中为府通判民居 率茅茨竹椽易致火患述教民陶瓦构木环之以堵火患遂息正统七年按察使郭智等荐其行谨才优 擢南雄知府】邵铜【闽县人天顺时以御史劾曹吉祥石亨下狱谪博罗知县莅政严明能厘宿弊尝 督造册籍括为易见图至今式之】黄良节【莆田人正德初知惠州府有中官奉使索贿所至奉命惟 谨良节独不为动惠诸邑十年再役独归善三役力请减之又筑三堤以扞西湖水关西关引湖环而东 注寻擢广东副使】张佑【广州人正德中守备惠潮盗魁刘文安李通宝啸聚为患佑直捣其穴以次 削平】刘琰【宣城人嘉靖初知和平县时邑新造琰至创公署建月城招民以实闾井修立学社择民 子弟教之平定羣盗邑赖以安】李信【兴化人崇祯末知和平县大兵入粤城破偕其二子泓远淑远 阖门死焉】 本朝沈时【凤阳人顺治四年为永安知县流寇攻城时亲冒矢石出奇制胜筑子城造云车防御周密 閲三月而援兵至城得保全】王时熙【闽县人顺治四年知长乐县未莅任流寇?城盘据数月民多 流亡熙至招集赈饥给种买犊缮葺城垣募练士卒翦除奸寇人颂如神】武荩【来安人顺治十五年 为归善知县时里甲苦边寇类多逃亡孤丁应徭不堪重困荩特寛宥之东平盐埠为通邑盗患力详禁 革勘迁海界万军云集独能多方安置不致颠连寻以劳瘁卒官民咸感泣】尹惟日【茶陵州人顺治 十七年知和平县时九连寇盗猖獗四省会剿未克惟日以单骑深入招抚贼为感动归附投诚复条陈 固守机宜设兵驻防岑冈民得乐业未几卒於官民立田以陪祀王守仁祠】

宋古成之【字亚奭河源人端拱初进士召见太宗亟赏之淳化间李顺乱蜀张咏辟知绵州魏城 令乱俗一变咸平五年蜀又警咏再辟令绵竹初道由潭州遇异人邀以仙术答曰亲老禄仕长生非所 愿及登第咏劝之亦不为动至是叹曰今亲没何以仕为慨然思赋罗浮诗未几卒於官四世孙革绍圣 初进士教授瓇州招谕蛮动叛黎擢潮州守有惠政】翟逢亨【归善人博学事母至孝居白鹤峯东苏 轼谪惠诗尝与往来】张宋卿【字恭甫博罗人绍兴间擢进士第除秘书省正字迁校书郎正色立朝 不通权贵胡铨张浚荐之终知肇庆府】易青【归善人为都督行府推锋军绍兴六年经畧使连南夫 与统志韩京督兵讨曾衮京遣青夜刼衮营为所执贼驱至後军赵续砦外声言大军俱已就擒青呼曰 勿听所擒者我耳贼又言吾不杀汝第令经畧来招抚青又呼曰任贼杀我我以一死报国贼焚之青骂 不絶口事闻赠保义郎合门只候】潘预【字晋卿博罗人善易尝着易范八篇三山林东少许可抵罗 浮闻预论易遂为之屈乾道中以特科受宜州司法参军】明王度【字子仲归善人洪武末举明经授 御史靖难兵起方孝孺与约死社稷及成祖嗣位谪戍贺州抗词不逊遂被杀】王佐【海丰人永乐中 举於乡擢吏科给事中器宇凝重奏对详雅为宣宗所知超拜户部右侍郎正统七年进尚书调剂国用 节缩有方後死土木之难赠少保諡忠简】刘简【字以忠归善人永乐中由乡举为交址谅江州判官 洪熙元年黎利判攻刼郡邑所在皆奔降独简城守数月援兵不至城遂陷被执不屈而死其弟及妻子 七人皆赴井而死】李顒【字思诚博罗人正统进士由户部主事历山东右布政以治平卓异闻成化 中召为工部右侍郎治河芦沟天津筑堤钱塘皆有功绩】张津【字广汉博罗人成化进士由大城知 县擢御史数有论谏出为泉州知府以忤刘瑾削职瑾败复官累擢右副都御史巡抚江南时有诏蠲逋 租数十万工部以岁办物料非所宜蠲征之如初津执奏谓朝廷不宜失大信於天下又疏言织造内臣 二人岁计供应不赀宜令守备臣兼理取回新差内官二人民力以纾国本未定请择宗室之贤者育之 宫中不报寻卒於任赠南京户部尚书】姚祥【字应龙归善人成化进士由县令擢御史有政声正德 初迁云南按察副使以忤刘瑾谪戍铁岭瑾诛复官卒於道】何宇新【字子完博罗人幼孤事母至孝 母亡庐墓其师陈献章贻以诗曰遶舍乌成阵终年虎卧门山梅初并蒂冬竹又生孙盖纪其实也弘治 中举乡试官至宗人府经历】叶梦熊【字男兆归善人嘉靖进士由县令屡擢御史以谏受把汉那吉 降贬合阳丞屡迁山东右布政万历十七年擢右佥都御史巡抚陕西进右副都御史移甘肃梦熊有胆 决敢任事会哱拜反上疏自请讨贼寻代为总督宁夏平以功进右都御史加太子太保兵部尚书】陈 吾德【字懋修归善人嘉靖进士隆庆中历给事中以岁首日月并食请帝屏一切玩好应天以实诏遣 中官督造织偕同官严用和切谏已复偕给事李巳谏市珍宝被斥为民神宗立起官数有论谏以忤张 居正出为饶州知府後终湖广佥事】陈大礼【永安人为藩司椽嘉靖末贼起告归筑垒积粟训练什 伍扞保乡里备兵使者檄率乡兵同千户讨曾廷凤战於黄沙官兵却大礼奋骂曰公等糜廪食欺朝廷 我敢惜死以辱国耶力战死之督抚赐金祭葬为立祠】徐春芳【和平人嘉靖末痛祖父为杀所杀会 县兵击贼谓友人曰吾行矣友以其未有子止之不听赴敌死焉讣至妻曾氏自收簪珥遗姑抱女痛哭 而絶】叶春及【字化甫归善人隆庆初由乡举授教谕上书陈时政三万余言都人传诵迁惠安令民 感其德政寻引归以太常卿艾穆荐起郧阳同知入为户部郎中卒春及刚方廉介位虽不达时论重 之】黄让【永安人其兄为贼所掠罄囊赎之贼又掘其父母塚责赎以金让以身质贼垒易亲骨归旋 脱身复率其二子启鲁启愚将乡兵杀贼隆庆五年擒贼苏允山启愚死焉又明年从监军道为先锋击 贼贼据险坚壁让深入贼巢诱之官兵乘间而进启鲁以父陷贼大呼先登夺让归而身被创死万历中 旌其门曰一门三孝】杨起元【字贞复归善人万历进士改庶吉士授编修奉命册封崇藩取道旴江 就罗汝芳论学证悟有得曰吾乃今如客得归矣因绘汝芳像悬之出入必告清修姱节雅为士大夫所 重官至吏部左侍郎卒諡文懿】张萱【字孟奇博罗人万历中举於乡官至平越知府好学博识经史 百氏靡不淹通其平生着述甚富为时所重】 本朝邝奕垣【河源人万历中士知闻喜县善奨育人材以忧归庐於门左终丧不入内寝补碣石知县 治如闻喜清操朗识上官韪之】黄易【字子参海丰人顺治进士知归化县康熙十三年三山变起易 修隍栅为守御计既而不支遂微服问道乞援於赣巳复走粤竟以劳卒事闻赠汝察司佥事】李逢祥 【字瑞其龙川人顺治甲午领乡荐性至孝慷慨仗义当贼孽肆虐筹机应变多出事先康熙甲寅潮郡 大乱祥镇处之安堵如故水寨为邑门户白头贼胁衆数万推诚招抚守御并严时当事兵征唯祥所过 远近安堵】

隋柳述【河东解人以尚主拜开府仪同三司袭爵建安郡公摄兵部尚书炀帝嗣位坐除名与公 主离絶徙於龙川】宋苏轼【眉山人绍圣初贬宁远军节度副使惠州安置居三年泊然无所蔕芥人 无贤愚皆得其欢心】苏辙【轼弟绍圣初落职谪雷州安置移循州】唐庚【丹棱人以张商英荐提 举常平商英罢相庚坐贬安置惠州】陈次升【仙游人徽宗时为侍御史极论章惇蔡卞曾布蔡京之 恶崇宁初除名编管循州政和中始复旧职】陈鹏飞【永嘉人绍兴中官侍讲以言事忤旨谪惠州所 居面湖吟咏自适有罗浮集十卷】留正【永春人少游惠州归善处士徐敦实以女妻之因家焉後举 绍兴进士拜左丞相封魏国公】吴潜【宁国人理宗时为左丞相元兵渡江极论奸臣误国落职谪循 州安置贾似道使武臣刘宗申守循以毒潜潜预知死日语人曰吾将逝矣夜必雷风大作巳而果然时 景定三年也循人闻之咨嗟悲痛】


南北朝梁蔡景历【济阳考城人为海阳令政有能名】唐常衮【京兆人德宗即位以奏贬崔佑 甫坐换秩再贬潮州刺史兴学教士潮俗一变】韩愈【邓州南阳人宪宗时以谏迎佛骨贬潮州刺史 恶溪有鳄鱼食民畜产且尽愈为文投溪水祝之是夕暴风震电起溪中数日水尽涸西徙六十里自是 潮无鳄鱼患】宋陈尧佐【阆中人真宗时通判潮州修孔子庙作韩吏部祠以风示潮俗民张氏子与 其母汲於江鳄鱼尾而食之母弗能救尧佐闻而伤之命二吏拏小舟操网往捕鳄鱼受网作文示诸市 而烹之】王举元【真定人仁宗时知潮州江水败堤盗乘间窃发举元夜召里豪计事悉擒诸盗乃治 堤合境晏然】廖德明【南劒人乾道中通判潮州莆田民有奉淫祠者沉其像於江居官有声後为提 刑不避权要盗?桂阳廹韶州民大惧德明遣将驰击亲持小麾督战大败之乃分戍守远斥堠明赏罚 布威信韶郡晏然】王涤【莱州人元佑中知潮州养士治民一师韩愈尝新愈庙苏轼为文记之】许 应龙【闽县人理宗时知潮州时盗陈三枪起赣州出没江闽广间与盗锺全相挺为乱逼境上应龙调 军分扼要害点集民兵日加训閲横冈桂屿相继捷闻江西招捕司遣统领官齐敏率师由漳趋潮截赣 寇余党应龙谕曰锺寇捋穷陈寇猖獗若先破锺则陈不战擒矣敏惟命於是诸寇皆平距州六七十里 曰山斜峒獠所聚禁兵与閧应龙平决之其首感悦率父老诣郡谢去之日合郡遮道攀送】洪天锡 【晋江人理宗时调潮州司理势家夺民田天锡言於郡守还之】林?【福州人嘉泰中知潮州州有 白丁钱民坐是失产?奏罢之又置田以供养士之费】孙叔谨【龙溪人宝庆中知潮州公勤自励创 桥筑堤又奏罢贫民监役潮人立祠祀之】文天祥【吉水人卫王立天祥进屯潮阳县潮州盗陈懿刘 兴数叛为潮人害天祥攻懿执兴诛之】元安图【蒙古人元统间为潮州同知溪水暴涨漂没民居图 默祷愿以身代水遂息又曰暴日中祷雨雨立至 安图旧作安童今改】明衡岳【汝宁人洪武中为 潮州同知约已惠民常禄外一无所私】许德【洪武初为揭阳丞有兴学建城功行省参政奏加旌 赉】王源【龙岩人宣德十年知潮州府亷明恺悌政教亷举西湖山有巨石为怪源命凿之获石髑髅 怪遂除尝刻蓝田吕氏乡约择民为约正约副约士讲肄士民化之陈宪章尝言吏於潮有功者前惟韩 愈後则王源】杨昱【会稽人成化中以举人知饶平县政尚严肃有建城兴学辟田均赋之功】陈琳 【莆田人正德初以言事谪潮阳县丞毁淫祠兴学校士类向方会调海丰兵赴程乡道出潮阳突至城 下居民惊琳即控马出诸将领谕之以收兵导之出境民乃安】李桂【金州人嘉靖中为大埔知县善 决狱县多僧田例以给军饷岁苦重徵桂为请减之并革三河坝税爱民肓士有古循良风】诸燮【余 姚人嘉靖中以兵部主事谪判潮州署惠来县政平讼简南城向逼县治民苦湫溢猝遇海宼突至城外 又无以为守燮乃集父老议拓城数十丈民由此得免疾疫宼贼之苦】侯必登【江州人隆庆中知潮 州府威惠并着羣盗望风惕息尝以事之省城道经贼巢贼相率罗拜马首肃队前驱】高攀龙【无锡 人万历间以行人言事谪揭阳添注典史勤於职业尝集程朱诸子要语以示揭之学者多所裁正】万 元吉【南昌人崇祯间为潮州推官洞悉民情摘?隐?虽老吏弗如】许直【如臯人崇祯末补惠来 令时流寇?城阖户自经死】 本朝李成功【奉天人为潮州参将以谋诛刘进忠不克死 赠骠骑将军同殉者城守张善继防御于 国琏署都司白虎千总何亮俱蒙恩恤其後顺德游击周士英署守备刘象亨千总邓材把总黄良罗华 等亦以讨进忠死】朱鸿祚【陕西人为潮州都司以征海宼力战陈殁又都司萧万奇高有功黄胜先 後俱死海宼之难 赠恤如例】闫奇英【奉天人康熙初任潮州判官署府篆刘进忠叛奉委没其家 执逆妇周氏囚之手斩悍仆十余人余党悉散平藩讨逆功绩累着後复闻海寇陷漳州忧愤成疾卒潮 人哀之】

汉吴砀【字叔山揭阳人汉末举孝亷为安成长建安二十年吴吕岱取长沙砀偕永新攸茶陵三 县吏共入隂山城令衆拒岱孙权遣鲁肃攻之砀突围走曰砀知有汉不知有吴也後权统有交广终不 仕】唐陈元光【揭阳人仪凤中随父征戍闽中父死代为将永隆二年提兵平潮盗伐山开道潜袭寇 垒俘馘以万计岭表率平还军奏请增七闽为八创置漳州诏从之命元光镇抚其地後贼复起力战而 没赠右豹韬卫大将军立庙漳浦开元四年追封頴川侯諡昭烈】赵德【海阳人沈雅专静通经有文 章韩愈刺潮州置乡校牒请德摄海阳县尉为衙推官专领学事自是潮士笃於文行】宋林从周【海 阳人景德二年进士历官屯田员外郎充开封府推官痛絶私谒得权贵书辄投之火尝对扆奏事庄献 太后指以语仁宗曰此林从周也民有觊兄财而贼其二子长被创死幼走免事发狱成以母年八十例 当留侍从周议曰使无赖子居老母侧】 【以凌其幼孤必无全理且孙孙虽穉使侍可也太后读奏未毕遽颔之曰人情当如此命配海外後转 度支员外卒壻余靖曾铭其墓】许申【字维之大中祥符初举贤良授校书郎历官江西等路转运使 终刑部侍郎尝因灾异言事切直无所囘忌】林巽【字巽之海阳人天圣中应举对策以忤权贵不録 庆历间投匦论事仁宗韪之授徐州仪曹不就归着易范八篇】卢侗【字元伯海阳人皇佑五年释褐 为本州长史嘉佑中余靖蔡襄交荐调归善簿治平初蔡抗复荐召对授国子直讲熙宁初力言新法不 便乞外补知柳循二州以太子中舍致仕】刘允【字厚中海阳人绍圣四年进士为循州户曹改知程 乡岁旱州督租如故允力争之以状闻得免复权知化州岁市玳瑁翠羽以万计允至悉罢之吴川盐户 以蓄戎器坐盗为辨其寃活者五十余人子昉官至龙图?学士】王大宝【字元龟其先由温林徙潮 州建炎初举进士第二赵鼎谪潮日从讲论鼎叹曰吾居此交知寥落君独肯从吾游耶後历官国子司 业兼崇政殿说书请委监司核江南月桩钱为定其制减折帛钱以惠小民孝宗即位除礼部侍郎上言 四方曰俟恢复愿陛下果断擢右谏议大夫首论朱倬沈该之罪劾王澈督师荆襄坐视败衂疏再上谪 蔽台州会张浚复起为都督大宝赞其议未几汤思退复请讲和大宝力陈不可章三上不听隆道元年 陞为礼部尚书寻致仕卒】张夔【字致尧饶平人政和八年进士宰茂名以荐擢判亷州迁知新州前 後皆以清节着高宗常书於屏曰南有张夔北有周昕】郑南升【潮阳人绍熙中从朱子游於语孟多 所?明】郭叔云【字子从揭阳人初见朱子求格致之要又质礼经所疑二十余条退而彚诸家之说 定为一编藏於家】胡斌【海阳人为殿前司从童德兴提禁卒戊绍武绍定三年江闽寇大至他将皆 遁斌独与管军数十人巷战而死尸僵不仆事闻赠武节大夫録其後】陈梦龙【潮阳人开庆进士由 主簿改司法二王浮海奉命招抚潮宼会文天祥被执梦龙?兵海口谋夺之不克力战死】赵嗣助 【字衍奬潮阳人咸淳进士官至朝奉大夫後佐文天祥讨斩刘兴宋亡不仕】马发【海阳人德佑中 为推锋寨将署州事元兵逼潮城守令惧走?独慰劳士卒坚守不屈战败仰药死後人哀其忠立祠祀 之】张达【饶平人景炎间端宗至泉州驻跸红螺山下达率衆护跸後从陆秀夫等俱死崖山之难】 明萧銮【字景和潮阳人宣德进士授行人使甘肃却哈密绩擢监察御史雪寃狱百余人为都御史王 文所格銮争之愈力事竟得白出为广西提学终山西副使】姚瑗【潮阳人天顺举人历官武选司郎 中中官蒋琮专恣特疏劾其十罪忤旨逮系王恕救之得免】吴一贯【字道夫海阳人成化进士由上 高知县入为御史弘治中历按淅江福建南畿以强干闻擢大理右寺丞畿辅河南畿请发粟二十万石 以赈又别请二万石给京邑及昌平民寻以忤刘瑾谪嵩明州同知历迁江西副使讨华林贼有功进按 察使行军至奉新卒士民立忠节祠以祀焉】庄琠【字淳夫揭阳人弘治进士授安福知县寻擢德府 长史宸濠挟借禄米琠持不与又严絶其私交濠衔之隂谋构害琠挺身往见词色俱厉遂被杖下狱不 食三日衣冠危坐而死嘉靖初赠太常少卿】周钥【字希凖海阳人弘治进士由邑令擢给事中往勘 淮狱刘瑾私人挟之不听仍疏瑾逆状勿刎死】郑一初【字朝朔揭阳人幼以高节自负登成化进士 有以千金求为居间一初曰名义至重吾岂能知若事正德中授御史会王守仁讲学京师一初受业不 怠时已病或劝少休曰朝闻道夕死可矣寻竟卒】周孝【揭阳人少孤问母曰儿何名曰生子望其孝 孝即汝名喜曰孝吾能之稍长力田养母朝出必整冠肃揖暮归亦如之正德中岁旱为有司祷雨而验 遂有秋人称为孝子粟】薛侃【字尚谦揭阳人正德进士以侍养归师事王守仁世宗立授行人时议 文庙祀典侃请以陆九渊陈献章从祀又劝帝释亲籓贤者居京师慎选正人导辅以待皇嗣之生帝震 怒下狱廷鞠究主使张孚敬欲?夏言太常卿彭泽令侃引言侃正目叱之并发其奸孚敬泽遂得罪侃 亦斥为民归家益力於学从游者百余人隆庆初复官赠御史】林大春【字井丹潮阳人嘉靖进士除 行人累擢副使督学浙江致高拱所私於法拱衘之言官希旨论罢後张居正当国雅知大春且与拱有 隙或劝其一通不屑也】薛宗铠【字子修侃从子嘉靖进士授贵溪知县调建阳求朱子後复之以主 祀岁饥赈仓粟先发後闻召为户部给事中驸马都尉邬景和占夺武清草塲奏归之官佃充赋寻以劾 吏部尚书汪鋐肆奸植党擅作威福被杖下狱死隆庆初赠太常少卿】翁万达【字仁夫揭阳人嘉靖 进士历梧州知府仇鸾镇两广纵部卒为虐万达缚其尤者杖之会朝议将讨安南擢为广西副使以计 诛土舍赵楷李寰等军声大震复移师攻断藤峡破之作平峡八议已而毛伯温进剿用其计莫登恐惧 遂乞降累擢兵部右侍郎总督山西宣大保定军务左右都御史修筑宣大边墙八百余里宼不敢犯帝 深倚之进兵部尚书召理部事以丁忧归安达入犯丁汝夔得罪诏起万达代之严嵩仇鸾谗构於帝斥 为民寻复以故官召未闻命卒万达事亲孝为人刚直勇於任事临阵身先士卒尤善御将士边臣称职 者达为首隆庆中追諡襄毅 安达旧作俺荅今改】谢君锡【海阳人以贡生为福安训导嘉靖乙未 倭寇破城君锡召集诸生申明大义具衣冠拜庙触石死】唐伯元【字仁卿澄海人万历进士知万年 泰和二县并有惠政累迁吏部文选考功郎中佐尚书孙丕扬澄清吏治苞苴不及其门寻乞归卒】林 熙春【字志和海阳人万历进士历工部都给事中神宗恶言官以无罪贬斥者三十余人熙春抗疏极 谏谪茶陵□判官天啓初累迁大理卿以老乞罢诏加户部右侍郎致仕】杨开【字悦之大埔人崇政 末由举人授湘隂知县时张献宗?长沙被执诱之降不应授以长沙知府大骂曰恨不能为国杀贼岂 受贼官耶乃同妻子沉湘江而死】郑同元【字黄中潮阳人崇祯进士为六合知县以诖误戍台州放 还明末遯迹梧桂间值容县兵叛与长子振芳同日殉难】郭之奇【字仲常揭阳人崇祯进士改庶吉 士历官?事府?事後遁迹南交山中殉节死】 本朝吴六奇【字监伯海阳汤田坑人今隶丰顺县治少豪侠有胆畧稔知关河扼塞明季寇乱落魄游 杭市为孝亷查伊璜物色赠以厚赀寻仍荡费充驿卒踞丰政都殱灭剧贼 本朝顺治戊子尚耿二藩 入粤六奇迎之平和备陈诸郡形势请给游劄数十通散其土豪所至壁垒皆下帅上其功擢潮州副将 十二年乙未开阎饶平募水师造战舰会剿鹭门招降南澳及铜山伪将杜辉等一百八十七人投诚兵 一千三百五十四名安抚难民三万余口获大小贼舰九十七屡着奇功赐蠎衣玉带名马六奇既贵遣 牙将致书查孝廉迎至粤东报以累钜万康熙乙巳以功名终】【赠少师兼太子太保谥顺恪子启爵授山西太原镇总兵调广东琼州镇世袭拜他喇布勒哈番寻赴 雷州卒】高廷焕【字华湖惠来人顺治乙巳剧贼罗英围邑四旬援不至廷焕集子弟计曰邑残何以 家为即出赀募乡勇破贼围遂解】林鸿冕【掲阳人为诸生有勇畧顺治丙戍间九军贼破城悉衆数 万围其乡鸿冕固守两月不下卒以计溃围出杀贼千余贼遂遁县为逆郑割据招鸿冕不降诱而拘之 愈不屈乡人醵金赎归终鸿冕世乡中无贰志者】张泾【惠来人顺治乙酉惠来被宼围者四月城中 食尽泾出家赀倡衆饷军城赖以存康熙庚戌登进士第】谢名选【字钦甫潮阳人为揭阳诸生九军 贼掳其家去母与妻若妺俱投缳死经宿母复苏逸去而名选不知也哭且詈贼怒支解之】林尔张 【字四维惠来人顺治初为靖州知州滇寇围城守御三月贼?不屈死一家殉节十余人民立祠祀 之】赖心台【丰顺人顺治丙戌九军贼攻寨急心台突围出赴饶镇吴六奇请援被贼执令诱开寨门 以免死心台大呼曰援兵且至务坚守寨门不可开也贼怒断手足然後杀之焚其屍】方鼎爵【字毅 正普宁人为守备顺治戊子土宼流刦鼎爵力御乡赖以安壬辰宼复犯界出兵剿贼奋勇鏖战殁於阵 又贡生方绍伯字燕祚土宼攻城率僮仆力御不敌城?遂遇害】杨州俊【字人俊大埔人顺治辛卯 举人癸巳郝尚久变起与同年生黄标约义不汚逆党遂弃家奔广州至铁江遇贼与标同受害】李亚 五【饶平人父病痈或言得生人骨可愈亚五自截一指磨水以进果愈】陈复平【澄海人为岁贡生 海寇据邑复平誓不为屈囚之八日以计脱载木主负孀母逃金沙寨寨破贼杀其妻蔡氏胁以兵终不 为夺甲辰迁海捐槖以赈贫民】黄新德【海阳人由吏员为梧州府窦家寨巡检摄藤县尉康熙十四 年值山寇至衆议弃城遁新德泣曰愿以死守旬日城?被执骂贼死阖家五口同遇害事闻赠南宁卫 经历】林铭玺【字玉书普宁人顺治辛卯举人郝尚久叛召之不赴郝怒胁以兵铭玺集乡勇守东山 寨寨破死之阖门被害丁壮同难者八十余人】欧亮【丰顺人康熙十三年刘进忠数遣其党据揭城 亮时为中军率师恢复驻磐溪都逆党夜袭死之】谢谦【揭阳人康熙中海寇杨二联等犯儋耳谦与 琼山令茹铉栛剿设伏突攻大破之焚巨舰五擒长毛贼二十七人辛酉二月贼复聚数万寇扰东西路? 海口所暨澄迈定安诸邑将逼郡城谦率七舟并力鏖战一昼夜身被数十创力穷被执不屈死】陈添 桂【海阳诸生庄莅之仆也巨寇林道乾聚万衆寇海上东沟寨破庄生举家伏重垣中贼获添桂诘主 所在添桂绐以先避贼怒断其左首不吐复断右足亦不吐遂断其首去庄出抚屍恸哭殓葬如礼今义 仆冢在畸沟田】

宋赵鼎【闻喜人为秦桧所忌谪清远军节度副使潮州安置在朝五年杜门谢客时事不挂口有 问者但引咎而已】李心传【井研人理宗时以言事去奉祠居潮州】明林兴祖【三山人洪武初从 父宧游遂家海阳为人简重苦学不辍事母至孝以才行举历官工部郎中广西参议调交址卒】


汉何敞【九江人东观汉记元始中敞为交州刺史行部至高要宿鹄奔亭夜有女子自称苏娥来 告夫久亡有杂缯与婢往就旁县亭长龚夀来以刀刺胁死并杀婢取财物去敞问今欲发汝尸以何为 验曰妾上下皆白衣青丝履犹未朽也敞验果然捕诛寿王莽之乱弃官归】南北朝宋刘勔【彭城人 元嘉末为绥建太守萧简据广州为乱勔起义讨简简平刺史宗慤又命为军府主簿以功封亭侯】梁 杜僧明【广陵人大同中卢安兴为广州刺史南江督护僧明与兄天合及周文育并为安兴所啓请与 俱行频征狸獠有功为新州助防】陈区伯虎【南海人为新州刺史抚绥民獠政得人和陈宝应留异 为乱伯虎从都督章昭达讨平之】唐魏元忠【宋城人武后时为张易之等所谮贬高要尉至任治戎 旅备峒寇居期月民獠敬服】许远【杭州盐官人初客河西章仇薛琼辟署剑南府忤琼以事劾贬高 要尉深得民心凡赴诉皆归之後放还民遮道留几不能去】窦汉【扶风人为端州刺史厉志临政日 昃忘食民甚便之竟以劳瘁卒於官】崔嘏【清河人大中间贬端州刺史尽心民事笞榜不加狱市自 清】张裼【河间人咸通末贬封州司马封民语不可解以文义教之遂渐知读书】刘瞻【桂阳人初 贬驩州僖宗立徙康州刺史政平讼理民甚德之】宋张锡【汉阳人知新州初建学於州自是人始知 学】陈升之【建阳人知封州有能理才远迩称其贤】曹觐【建安人皇佑中知封州侬智高叛兵及 境州士卒才百人不任战鬬又无城隍以守或劝觐遁去观叱之曰吾守臣也有死而已敢言避贼者斩 麾兵击贼不胜被执徙置舟中不食者两日探怀中印章授其从卒曰我且死若求间道以此上官贼知 其无降意害之事闻赠太常少卿妻刘氏避贼死於林峒追封彭城郡君】包拯【合肥人知端州莅事 明察不遗隐伏人称神明端土产砚前守缘贡率取数十倍以遗权贵拯命制者才足贡数岁满不持一 砚归】赵师旦【武城人皇佑中知康州侬智高破邕顺流东下贼薄城师旦止有兵三百开门迎敌杀 数十人会暮贼稍却与监押马贵部士卒固守城破无一人逃者矢尽与贵俱还据堂而坐智高麾兵入 胁师旦师旦大骂贼怒并贵害之赠光禄少卿同时有王从政者以东头供奉官合门只候与智高战於 太平场被执骂贼不已贼以沸汤沃之终不屈而死赠信州刺史】郭祥正【当涂人熙宁中知端州留 心政术以靖蛮方民乐其化】梁立则【分宜人熙宁中知新州兴修水利於州西南一里得白蟮坑决 其水溉田民被其利】吴与【漳浦人元丰中知四会县兴学省罚有循良风】李朴【?州兴国人徽 宗时为四会令有奸民言邑东地产金宝遂立额扑买破田畴发墟墓大为民害朴至请罢之】张夔 【海阳人高宗时知新州时学校自舍法罢士习委靡夔修郡庠厚加饩廪暇日与诸生徒执经问难学 者闻风而至又筑陂瀦水灌田民蒙其泽称张侯陂云】王治【太原人绍兴初知南恩州值岁荒发粟 赈济存活甚衆暇则诣学课励生徒以厚风俗殁後州人立祠祀之】孔元勲【番禺人绍兴中知封州 值寇乱薄城率属力守每事以身先之募善射士连毙贼酋余党奔溃转知新州抚字有声其父粹熙宁 间知封州亦以善政闻】黄公度【莆田人绍兴中通判肇庆府复摄南恩守尤留心学校增学廪择秀 民与之登降揖让士风大振邦人肖像以祀】黄济【静江人绍兴中新州守时多盗贼济令?刺竹围 城一千三百余丈又新子城楼兴利补弊户口核实赋役均平民以不扰胡寅为记称其政绩甚详】留 正【永春人绍兴中阳江尉先是邑之下田米折钱深为民病正白於漕司请罢之时龚茂良守番禺正 语之曰在法刼盗赃满五贯死海盗加等小民饵利率身陷重辟请镂梓海上使户知之民始知避】刘 爚【建阳人孝宗时知德庆府大修学校奏便民五事又尝奏罢两县无名租钱】李维【泉州人淳熙 时守南恩弟纶提举广东常平酌别江滨兄弟相朂以清白矢言曰倘负君民有如此水投杯於江杯停 不流者久之民为作歌】冷应澂【分宁人景定中知德庆府前守政不立纵豪吏渔猎峒獠遂大为变 偪城六十里而营应澂未入境驰檄谕之獠感悟欲自归惑谋主不果衆稍引去应澂知其势解即厉士 马出不意一鼓擒之乃请诸监司诛豪吏之激祸者初属县租赋诿道阻久不至郡应澂为之期曰首输 者与减分末至则偿所减民惟恐後不一月讫事凡诸纲官廪稍军劵前政积不得者悉补还之上下欣 附应澂亦极力摩抚与为简便期年报政奏罢抑配盐法及乞用楮劵折银纲等五事以纾民力诏就升 本道提举常平兼转运使】元高芝【济南人大德中知新州爱民礼士修整学校尝於驿路裁松以便 行人流风善政久而犹存】仓振【真定人延佑中知新州时猺贼蠭起振谕以威福羣猺帖然暇日召 诸生讲解经义又於驿路夹植松榕先是高芝守新州有善政及振继之故州人歌曰高松仓榕一道清 风】韩元善【太康人为新州判官明达政体】明裴源【洪武初肇庆府经历以公事赴新兴遇山贼 执之胁使跪不屈遇害赠官二等】梁潜【泰和人洪武中知四会县县有泷桥河相传吏亷平则水清 自潜至迄去河水澄澈可监改阳江又调阳春猺獠环处溍待之如子民皆尽诚供命每去任无不遮道 攀留】徐均【洪武中为阳春主簿以强直知名洞主莫大老家居不法均亷得其实捕繋狱以金珠馈 抣不一视械送之府民猺慑服】顔宝【龙溪人永乐中四会知县寛猛得宜奏除诡名田粮九百石免 盐钞十二万贯】王莹【鄞县人宣德中知肇庆府兴刋除弊切於爱民於狱讼尤矜恤民皆爱之】饶 秉监【江西广昌人景泰中肇庆府同知时两广多盗秉监什伍其民日加训练盗侵?其境辄破走之 奸民羣聚为乱秉监单骑譬晓即时解散以征泷水猺功增秩一级】黄瑜【临桂人天顺中知肇庆府 时苍梧镇未建猺宼猖獗瑜练民兵城属邑晓示诸蛮许自首服境内获安在任十五年剔蠧厘奸政无 不举士民戴之】黄瑜【江西南城人天顺中为开建知县邑无城尝有寇患瑜改建砖城亲挟弓矢御 寇邑赖以安】范镳【会稽人成化间知封川县始至家僮治圃得遗金亟掩之县猺獞杂居镳孚以恩 信慈惠邑以不扰】黄琥【丰城人弘治初知肇处府府旧有渔利三百緍以供守土中贵琥奏罢之积 粟备荒至万余石又筑堤二百里以扞朝寻擢广东参政】张吉【余干人弘治初为肇庆府同知地当 苍梧下流仍岁苦劳吉筑长堤三载乃成甚为民利总督秦紘为总兵官柳景所诬被逮吉抗疏代辨紘 卒得白时议壮之】萧栋【宣化人嘉靖初知高要县廉明莅衆恺悌作人旧志称高要贤令以栋为 最】韩国藩【江宁人万历中知高明县公平廉介市无奸宄狱无系囚】林恭章【莆田人万历中知 阳江县以教化为先每至折狱多哀矜盛暑必躬閲囚日夕存恤及去任泣送者塞道】 本朝张至隆【奉天镶红旗人康熙三十二年知肇庆府郡当牂牁下流岁三四月西流暴涨丰乐长围 一决其害更甚至隆亲驾小舟躬先负土日夜督率堤以永固黄江厰税胥吏多横索至隆悉裁抑之商 民立碑记焉】钮琇【吴江人康熙三十七年知高明县县境曹幕鹿峒诸山羣盗出没琇招致盗魁二 十四人请於上官使守御赎罪由是诸盗歛迹邑赖以安尤好奬励士类设义塾教之为课其甲乙士皆 振拔至今颂之】苏浵【汲县人康熙五十九年知阳春县民每以假命诬人动至倾家重惩反坐其弊 得息辛丑三月偶旱奸民倡乱攘夺立治其魁余党消散奉檄文田不事纷扰民立生祠祀之】黄大鹏 【上元人知平远县雍正十年析置鹤山县以才调任始至无城郭?署侨止于士屋百务蝟集悉心区 画其年冬筑城明年建学宫立祠庙创官署邑故盗区也民流亡田汗莱攘除安集襁至者如市请豁双 桥都墟赋四百余两并积年逋赋一千九百有奇邑人就双桥立祠祀之】郭大铎【旌德人任鹤山药 迳司巡检羣丑窜匿乾隆三年夏西潦飓风冲击古劳围址几?披笠 冒风雨率乡人力御之卒无虞上官常因私繋人知其无辜辄 释去卒後贫不能歛民醵金助 之有十数人裹粮送榇至庾关而後返者】

汉陈元【字长孙广信人传父钦业习左氏春秋建武初与桓谭杜林郑兴俱为学者所宗时议立 左氏传博士范升奏以为浅末不宜立元乃诣阙上疏争之与升辨难凡十余帝卒立左氏学後辟司空 李通府大司农江冯上言宜令司隶校尉督察三公元又上疏以为不宜帝从之後以老病去卒於家】 三国士燮【字彦威广信人少游学京师师事頴川刘子奇治左氏春秋察孝亷补尚书郎後举茂才除 巫令迁交趾太守燮体器寛厚谦虚下士中国士人避难往依者以百数是时道路阻絶燮不废贡职後 建安十五年孙权遣步隲为交州刺史燮率兄弟奉承节度燮耽玩春秋为之注解时人称其学问优博 逹於从政处大乱之中保全一郡二十余年人蒙其庆虽窦融之保河西何以加之】唐何如瑛【新兴 人从江右观察使李勉为折冲都尉以平盗功迁左威将军充桂州防遏使吕太一之乱奋勇先登擒其 禆将岭表遂平及杨慎微代勉如瑛遂以谗死後观察使徐浩为讼寃代宗下诏褒赠厚恤其家】莫宣 卿【字仲节封川人大中五年对策第一授台州别驾以母老乞归养赐其乡名锦衣云】五代南汉陆 光图【四会人刘鋹时为郴州刺史抚恤穷民招辑士卒境赖以宁及宋师来伐光图树栅骑田岭以拒 之会大雨黄溪水溢潘美顺流破其栅遂取郴州光图与大将暨彦斌力战败绩被执抗骂不屈俱死 之】宋李英【字子厚高要人天圣中同学究出身历任钦州推官夏人攻城陷之一家死者十三人神 宗悼之赠比部郎中録其子弟】梁顺孙【字景枢高要人元丰间历桂州观察判官监邕州横山田州 等峒金坑抚以恩信不较其金诸酋长听服民归之如市州人德之卒於官诏官其一子】李积中【四 会人元丰进士历官御史以直言入元佑党籍】綦母虑【字深之高要人宣和五年提举广东西路茶 盐事再除转运判官奉令税户买町户盐田依原竈额送纳由是岁额无亏町户复业】谭惟寅【字子 钦高要人绍兴进士读书一览终身不忘尝夜入衢州祥符寺閲古碑待烛不至以手摸之归録所记不 差一字後官至江西提刑】李大性【字伯和积中子以父任入官累迁太府寺丞时陈傅良彭龟年等 直言相继去国大性抗疏论谏迁户部尚书朝议将用兵於金大性条论利害忤韩侂胄意遂出外寻引 病丐祠卒於家赠开府仪同三司谥文惠】明李质【字文彬德庆州人元末兵起质募民二万余保障 乡里洪武初同何真归附授中书省断事累官刑部尚书断狱平恕出为浙江行省参政有惠爱终靖江 王府右相质好书史其文学为时所称】梁致育【字遂初高要人洪武中乡荐为绍兴建昌训导後致 仕家居天顺二年流贼掠莲塘被执令讲书厉声骂曰蛮奴若晓礼义必不为此时年九十有六贼不忍 害以竹舆舁之行语舁者曰至径口深渊即白我遂投渊死时有杨楚者高明人素负气闻之曰梁先生 人望也率衆往救战不敌亦死】梁轸【高要人永乐中由乡荐授御史肃清风纪巡按直隶有指挥抵 法馈以金砚明珠不受按湖广劾臬司匿赃及武臣不法事後为忌者所中谪云南典史】陈鼎【字重 器新兴人永乐进士擢监察御史宣德中出知建昌府莅政明断氏不敢欺陞右佥都御史进刑部右侍 郎留心刑狱务崇矜恤卒於官赐葬祭】叶祯【字梦吉高要人宣德中举於乡历任庆远府同知天顺 三年贼至指挥与知府方酣饮祯独督兵抵柳青舖遇贼力战不胜与子公荣从子官庆民兵璩用和等 三百人俱死之事闻赠朝列大夫广西布政司右参议诏立忠义祠祀之】卢宅仁【字伯居四会人弘 治进士挭都水主事时刘瑾专权有所需同列皆曲狥宅仁独不应历福建广西按察使善决寃狱以父 忧归终丧遂不起】李津【字济之四会人弘治进士知寜海州时剧贼刘七流刼本境津先缮守备夜 遣令四出张疑兵以惧之贼遂引去擢南京刑部郎中历守南宁郧阳俱有治绩迁两淮都转运使搜剔 厘正一裁以法国课倍昔而羡余悉归於公为权贵所忌罢归南海吴允祯继任亦以廉介称每自讼曰 得毋愧吾郷济之否其为人敬服如此】区益【字叔谦高明人少力学博览羣籍嘉靖中由乡荐历都 昌泰顺知县皆有惠政迁庆远同知从征古田贼有功改温州以抗直忤上官归益生平孝友清亷自持 去官箧无长物子大枢万历中举於郷大相大伦并万历进士大相官中允大伦擢御史以谏神宗不亲 郊祀坐削籍里居後起为光禄丞历南京户部右侍郎为魏忠贤所忌罢归卒】莫如士【字子元恩平 人嘉靖进士历官监察御史端直敢言尝奇张岳翁万达有用世才遂疏荐之後俱以功业显仇鸾将为 不利劾之会鸾病卒复偕台省诸臣追论其罪直声动海内迁大理丞理寃决滞人以为有于公风】严 相【字汝弼高明人嘉靖间历兴安荔浦知县厉清操三十年贼掠豸冈戒曰毋入严荔浦家】罗成功 【字惟一高要人万历中乡荐崇祯时为永平推官时兵饷丛杂成功综核亷平三辅倚以为重城破遂 自缢死乾隆四十一年 赐諡节愍】陈立【字子纲德庆人父宗锡以事之辽不返立七岁自知读 书後告其母曰父久去不访天地一罪人也裹粮书情状於背至开平中屯卫一父老擕至家出其父遗 稿因获殡所啮指滴血负归礼部侍郎陈琏为作传】 本朝江子勉【顺治七年白毛氊贼为乱挟使呼阳春县城佯应之及金鸡冈贼藏伏今呼北门大呼曰 我後皆贼伏从幸固守我不以一身悞衆人城获全遂为贼害】李苑芝【鹤山人长大有膂力豪侠好 义因地方多故破家募士卫乡里康熙十四年伪逆寇新兴迳口寨贡生陈桐迁告急遂以衆至大呼曰 八老在谁得至此贼方纵火焚楼急击灭火救出男妇甚衆复追贼中炮死贼亦大创不敢复犯迳口至 今人称李义士不衰】蔡廷标【高要人官督标右营把总雍正十三年随征贵州古州苗连破高婆高 表色同清江八妹九董各寨奋不顾身会病大将王涛令其少休对曰等死耳裹马革不愈於毙床第乎 驰入敌贼攒矛刺之铅子如雨洞其袴复瞋目大呼斩一人贼辟易乃还病益甚遂卒同官有蓝文彩亦 高要人勇与廷标埒并积劳成病先後殁功上均蒙 恩廕一子入监】

唐张柬之【襄阳人神龙二年武三思诬与王同皎谋逆贬新州司马後流泷州】刘幽求【武强 人睿宗时为尚书右仆射谋诛太平公主事泄流封州太平既诛即日召复旧官】郭元振【贵乡人先 天二年以兵部尚书同中书门下三品封代国公明皇讲武骊山坐军容不整流新州】宋刘挚【东光 人哲宗时官尚书右仆射绍圣四年陷邢恕之议贬鼎州副团练使新州安置惟一子从家人涕泣愿侍 皆不听至数月以疾卒】余爽【分宁人元佑末章惇憾其不附已以瀛州防御推官除名窜封州崇宁 中入党籍】邹浩【晋陵人哲宗时为右正言章惇用事浩上章劾其慢上不忠之罪不报贤妃刘氏立 浩言天子为天下择母所立安得不审章惇诋其狂妄乃削官羁管新州】胡寅【崇安人高宗时为中 书舍人秦桧当国责授果州团綀使使新州安置即日就道在谪所着读书管见数十万言及论语详说 行於世】胡铨【庐陵人绍兴中为枢院院编修秦桧决策主和铨抗疏言桧可斩乃除名编管新州】 周积【阑人张浚帅福建辟积幕官时赵鼎贬潮州人莫敢相顾积为挈家寓居福之外邑坐贬封州】 郑刚中【金华人高宗时为四川宣抚副使秦桧怒其在蜀专权罢贵桂阳军居住再迁濠州团綀副使 复州安置再徙封州卒】


隋柳旦【解人开皇中为罗州刺史有能名】唐韦观【京兆人宣宗时以太仆卿谪潘州司马安 辑抚息民皆服焉】刘昌鲁【彭城人唐末为高州刺史黄巢寇岭南昌鲁率诸蛮据险拒之贼不敢入 境民赖以安及刘隐据广南昌鲁不从谓其下曰我唐臣也惟知事唐而已後为隐弟龑所害衆共哀 之】五代南汉谢杰【高州刺史境多虎夜入郭中为暴杰诚心扞御祷於神独宿庙廷夜深忽有声如 雷毙数虎由是患絶】宋郎简【临安人真宗时知窦州县吏死子幼赘壻伪为劵冒有其资及子长屡 诉不得直乃讼於朝下简劾治简示以旧牍曰此尔翁书耶曰然取伪劵示之弗类始伏罪】张夔【海 阳人政和中知茂名县律已清严辨民寃狱诸司荐南中清介第一人】毛士毅【富川人自吴川丞擢 知石城县李接攻城士毅语尉曹曰吾与若受民社之寄当以死卫之遂力战尉死於兵士毅亦骂贼遇 害事闻赠承事郎】何时【乐安人以朝奉郎谪吴川司户景炎中海上与元将刘深力战却之】元游 宏道【南昌人至正间为化州通判海寇犯合浦会诸郡兵进讨相持於澄迈石港寇食尽且降宏道请 坚壁以俟主帅不从督战於石□贼殊死战海南兵先走师遂溃宏道与石龙簿木蘖飞廉州同知罗武 德先锋张友明俱死之】明王名善【义乌人洪武初为高州府通判海贼潜入城执名善欲降之不屈 遇害】张景愚【浙江人洪武初知信宜县爱民若子尤有清操各有获鱼以献者遣人投之江中】倪 望【吉安人洪武初为石城县丞当兵燹之後劳来安集民免流离邑旧无城乃率民筑土城计二百五 十丈遂藉以扞卫】董子庄【乐安人洪武中茂名知县有循吏风】吴春【湖广人天顺初知化州广 西流贼竪二楼於城外俯瞰攻城春募敢死士奋勇出城鈎焚其楼力战破走之】孔镛【长洲人成化 初知高州府先是乡民避猺贼趋城知府刘海不纳镛至开门纳来者加意抚循流亡日至又招降剧贼 数千人境内大定寻擢按察副使分廵高雷二府招徕剧贼梁定等分田与耕遂为官备他盗广西贼犯 信宜岑溪诸县皆击败之治绩闻赐诰命旌异】陈纲【潮阳人成化初知石城县时民苦猺贼多他徙 纲招来安集流亡复归请於上官奏减逃絶渔课米七百余石縂督韩雍荐为本府通判从副使孔镛抚 治猺民不惮瘴疠险阻绥怀远迩猺具向化】李时敏【乐平人成化中知信宜县有才武从知府孔镛 共平猺贼以功迁知化州粤人并称孔李云】滕汉【兴州人由广东都指挥同知守备高州兼摄参将 廵哨高雷廉三郡成化三年西贼掠石康遂犯灵山汉追之夺回石康县印乘胜穷追误?泥淖伏寇羣 聚汉大呼跃出单骑力战创重犹以三矢毙三酋而死贼亦惊畏遁去】邹智【合州人孝宗时以庶吉 士上疏劾内阁万安刘吉谪石城所吏目总督秦紘檄召修书乃居会城】吴国伦【兴国人嘉靖中以 给事中谪外历知高州府倭寇逼城势甚猖獗国伦谨烽堠遣士卒出战斩首数十级倭惧而退一郡获 安】程文德【永康人嘉靖中由编修谪信宜典史总督陶谐延主苍梧书院寻还信宜创丽泽书院以 教学者复至高州主高明书院其教专主立志士多信从】李渭【思南人嘉靖间为高州府同知却猺 贼拒属邑馈遗行一条鞭法剂量多寡官为主办悉放民归耕】祝简【衡阳人万历初知化州履亩清 丈捐浮粮五百余石有富民杀人夜持千金求免却之在州数年吏治称最】王许之【高安人万历中 知电白县方倭寇之变招徕抚绥百废具举平积寇四百余党境内晏然】 本朝罗丽宸【奉天人顺治十一年知高州府英敏亷干心存抚字尝属疾不视事闻堂下有呼寃声力 疾出问白其寃时兵燹後富民苦重役多用贿免丽宸即以所贿助役而均其徭藩下悍将以客兵驻府 白昼攫於市丽宸驰说其将下令约束民乃安堵後以赴省疾卒民甚哀之】王训【河南人顺治中知 石城县时城市蓁芜训多方招徕流亡始集总兵镇邑增筑城濠动多徵索训调剂有方民得不扰卒於 官囊槖萧然】邱崇文【奉天人康熙二年知化州加意安辑凡兵丁所至郡县恣其所为崇文悉力措 置供亿之费十减五六化人祠祀之】

汉李进【字子贤高兴人补郡功曹迁都尉永和二年荆蛮判进为武陵太守帅兵破之在郡九年 中平间代贾琮为交趾刺史奏请依中州例贡士後院琴以茂才仕至司隶校尉交趾士人得与中州同 选实自进始】唐冯盎【祖宝本梁龙城人大同中为高凉太守娶於高凉洗氏子孙遂为高凉人盎於 隋末尽有番禺苍梧朱崖地自号总管或说盎曰公克平二十州地数千里名位未正请上南越王号盎 曰吾居越五世矣常恐忝先业敢自大哉武德五年归附授上柱国高州总管封越国公子智戴勇而有 谋能抚衆得士死力入朝授卫尉少卿累迁左武卫将军】宋鞠杲【吴川人元佑初登进士第元符二 年入京师上书数千言数章惇等妨贤误国之罪惇怒以杲隶党籍】梁楚【电白人绍兴中摄博白令 交寇破城被执以火炙之骂不絶口而死高宗诏赠礼部侍郎】陈焘【电白人事母至孝绍兴间母死 卜葬焘目盲十年必欲临窆负土亲属止之不从索途一二里双目顿开人称为孝感】潘惟贤【茂名 人宋末为本县尹元兵至被执愤骂不屈而死其子斗辅持剑驰敌寨报仇弟欲俱往曰汝宜存祀母俱 殒独赴敌而死】黄十九【电白人为高州路廵检元兵追帝昺於庄山力战死之】陈惟中【字子敬 吴川人宝佑进士任文昌县景炎中转饷艘至井澳元将刘深纵火焚舰惟中与司户何时被创力战值 天反风饷艘乘上流亦纵火深兵乃退】陈子全【惟中兄为庐陵丞景炎二年同主簿吴希奭尉王梦 应勤王复袁州已而湘郡诸县陷没子全中流矢死希奭力战死梦应收拾残卒趋永新未几亦死庐陵 称为三忠】元罗郭佐【石城人元初以平海寇有功授朝列大夫化州路总管寻授广州运粮至海北 遇警骂贼而死长子震敦武校尉化州路把総同死难次子奇雷州府同知奉檄讨猺贼被害奇子元珪 亦以敕父死孙仕显袭武德将军亷州同知至正间以剿海寇战没於石□港一门相继死节粤人称为 五节罗家】张恒【电白人泰定间为本邑千户猺贼逼城诸将皆怯恒独跃马出战竟以无援死邑人 祀之】张友明【吴川人至正九年从游宏道为先锋讨海寇力战而死】吴世绍【吴川人母病瞽行 哭求医时以舌餂遂复明一日樵於隔江闻母暴病不暇待舟乘筏而渡竟溺死】明蒋资【化州人洪 武进士官郎中成祖时以谏下狱谪戌寻召还为济寜知州廉能简易教行惠孚民甚德之】陈思贤 【化州人洪武间举人为漳州教授成祖继统诏至恸哭集诸生伍佐原陈应宗吕贤林珏邹君默曾廷 瑞设旧君位於明伦堂哭临如礼郡人执送京师俱死之嘉靖中立祠祀焉】林雄【茂名人成化初流 贼四起雄与符琼倡义保障乡里从知府刘海防城贼不敢近後知府孔镛荐之督府授以官带从破诸 贼奋力先登并以战死後人立义壮祠祀之琼亦电白人】李学曾【字宗鲁茂名人弘治进士由县令 擢吏科给事中嘉靖初以议大礼违旨遂乞归】黎磐【电白人弘治时举人任两浙运判时刘瑾勒索 重贿磐曰判虽微亦天子吏岂能依阿闒茸抗报不从竟为所中瑾败补上思知州改横州时称循吏】 张韬【电白人为神电卫指晖佥事隆庆五年倭侵电白城将破守者皆遁韬独拒之倭衆夹攻呼援不 至力战而死】姚岳祥【字于定化州人万历进士选庶吉士时邹元标以劾张居正夺职下狱居正命 吏守狱门凡访元标者书名以报岳祥独往慰问弗顾既而叹曰权臣当国尚可行吾志耶遂谢病归】 李彭年【电白人性至孝父被倭伤百方疗治得愈及父殁以过哀死其女兄适吴者及妻黄氏俱以死 节着】邵梦何【电白人由选贡为吉安府通判署安福县崇祯十六年张献宗攻安福以印付仆逃去 身効死守城?不屈元 本朝乾隆四十一年 赐諡节愍】

宋种世衡【洛阳人通判凤州州将王梦正章献后婣家尝干世衡以私不听坐流窦州】范祖禹 【华阳人绍圣中贬昭州别驾化州安置】梁焘【须城人绍圣中以司马光党三贬雷州别驾化州安 置】龚夬【瀛洲人徽宗时以殿中侍御史抗疏论章惇蔡京之奸削籍编管化州徒走适贬所持扇乞 钱以自给逢赦得归】莫汲【湖州人绍兴间为国子监正秦桧恶其主张善类谪戌化州郡士之秀者 多从之学】


汉费贻【犍为人光武闻其贤下诏徵为合浦太守涖政清简民怀其德仁传合浦江山皆以廉名 者由贻廉故】孟尝【会稽上虞人顺帝时历合浦太守郡少产谷民以采珠为活先是守宰多贪秽珠 遂渐徙於交址郡界民无所资尝至求民利病遂革前弊未踰?而珠复还百姓复业商贾流通称为神 明被徵当还吏民攀留不得进乃载乡民船夜遁去】南北朝宋陈伯绍【吴兴人泰始中为江西督护 以合浦蛮獠丛居唘立越州元徽中为越州刺史始立州镇穿山为城门以保边境威服狸獠其甚德 之】唐顔游秦【京兆万年人武德初迁廉州刺史时天下初平人多暴梗游秦悉心抚恤礼让大行邑 里歌之高祖下玺书慰劳】宋徐的【建安人为钦州军事推官钦土烦鬰人多死瘴疠的见转运使郑 天监请徙州濒水从之天监因奏留的使办役的短衣持梃与役夫杂作筑城郭立楼橹以备战守尽地 居军民建置府舍仓库沟渠?次之类民皆便之】陶弼【永州人知钦州抚绥安集同民所欲去之日 民为塞巷截桥云】陈永龄【南昌人熙宁间知钦州交址入寇城?不屈死】李英【高要人为钦州 推官以廉能称熙宁中交人?城一家十有三人同死事闻赠比部郎中】苏缄【泉州晋江人神宗时 知廉州屋多茅竹戍卒杨禧醉焚营延焼民庐因乘以为窃缄戮之於市饬民淘瓦】杨友【晋江人绍 兴初知钦州交址与前守争盐利谋举兵友至遣与通好晏其使於天涯亭语及地界友植铁枪视曰能 鏖战耶使者惕息奸谋遂侵人呼为杨铁枪】岳霖【相州汤隂人飞次子淳熙三年知钦州交址入贡 使者毁驿舍霖封劒视其都监曰若不葺当以军法从事使者惧缮而後行】马塈【荡昌人咸渟中知 钦州殚刀抚绥蛮境安堵】明林锦【连江人景泰初为合浦训导条上御寇方畧都御史叶盛异之檄 署灵山县时城毁於贼锦立栅设守贼不敢逼秩满当去民悉逃诏即为知县民复归县猺二十五部岁 饥剽掠锦单骑造垒约降咸聼命乃去栅筑城县竟以安成化初擢知廉州府值岁大饥贼四出锦诛顽 抚顺绥辑流移境内悉定上官交荐以佥事专备钦州进副使奏设团河新寮洪崖三营寇遂屏息】饶 秉监【江南广昌人景泰间擢守廉州公廉有惠爱悉心保障时盗贼为梗秉监前後擒获三千有奇民 遂安堵都御史叶盛移檄旌之以为十郡之最後因奏劾采珠中官失权贵意褫职】罗绅【宜春人天 顺初知石康县广西蛮寇入境绅力战不丈为贼所执奋骂而死百姓迎其丧家祭巷哭子监会师博白 道遇贼力战亦死】刘烜【安仁人成化中守廉州见罗江土沃地广江岸北高南下水观逆灌遂为坝 横截江流开渠导水集民居之户口增广民至今尸祝焉】张岳【惠安人嘉靖中知廉州府教民为桔 椲引水灌田廉民多盗珠池岳居四年不私一珠民遂无盗珠者上欲讨安南岳极言用兵非计尚书毛 伯温从之遂不烦兵而服】祝国泰【钦州人管□州中军万历三十六年海寇掠钦州至龙门国泰曰 龙门乃钦之咽喉宁死无退与百户孔榕奋力迎敌会潮浅舟胶遂遇害剖腹焚屍孔榕亦死邑人皆立 庙祝之】 本朝杨模圣【怀远人顺治八年知廉州府时土弁纵横闾里荒芜模圣竭力抚绥自携蔬米不扰民间 去之日士民泣送】徐尚介【德清人顺治十三年知灵山县寇乱後民皆离散岁复旱披髪祷雨立应 民感其诚稍复来集土贼夜?城厉声曰我长徐尚介也骂贼死子何修亦死之】金世爵【满州人康 熙中知合浦县十四年高州总兵官祖泽清叛应吴送世爵蒐军实扞边疆衆寡不敌城?死之】多宏 安【阜城人康熙二年知灵山县招抚流民创学宫缮廨宇葺城垣除盗贼政事修举士民勒石纪其 劳】

汉张重【字仲笃合浦人才敏嗜学为日南郡从事举计入洛明帝善其应对赐以金帛】姚文式 【合浦人建安中举茂才任为交州治中时步隲为刺史欲建都会文式指画尉陀旧治因立城郭於番 山之隅绥和百粤】丁茂【字仲云合浦人少孤贫事母尽孝母卒负土成坟列檀松柏白鹿驯游其下 太守察其行举孝廉不受辟诏】三国吴李祖仁【合浦人兄弟十人同居并孝慈廉让五凤初交州上 其事诏爵三级复其家】唐甯纯【字如和钦江人世为俚帅父宣在隋为合浦太守武德中归附宣卒 以纯为越州刺史善抚衆能以诗书教其宗人蛮俗向化徙刺合州卒於官】甯悌原【纯从孙永昌进 士授校书郎元宗朝以誎议大夫兼修国史上见直书隐巢事谕之以对忤旨去官卒葬大墓山诏发五 府兵给葬】姜公辅【字德文钦州遵化人应制策科高第授右拾遗迁翰林学士德宗器之朱滔叛公 辅请帝诛其兄泚不从既而仓皇出幸公辅曰泚尝帅泾原得士心不如追令从驾若羣凶得泚必贻国 害帝又不从逮至奉天或言泚将奉迎乘舆乃诏诸道援兵拒城一舍止公辅谏曰王者不严羽卫无以 重威灵今禁军单弱有备无患若泚诚奉迎何惮兵多帝乃悉纳诸军擢公辅谏议大夫同中书门下平 章事後帝徙山南至城固唐安公主道薨诏厚葬公辅谏止之帝怒罢为左庶子再黜泉州别驾卒宪宗 赠礼部尚书】宋黄涣【字彦舟灵山人元符中领乡荐累官至梧州军事宣和五年以选次赴京会金 人入寇涣率所部官连表留驾巳而奔南京奉表劝进高宗擢兵部侍郎建炎三年战殁赠朝奉大夫秘 阁修撰官一子】李元芳【石康人崇宁间尚书论广西便民十事称旨累遣朝奉大夫知高贵二州有 治行】明陈善住【钦州人洪武中贡入太学授山西平阳卫经历擢宰蒲县历任三十余年妻子不入 官舍劳心抚字吏民怀之】韩珠【字子琼石康人永乐进士授刑部主事寻陞员外郎历山西右参政 为政明恕甚得民心】檀昭【灵山人太学生有勇畧景泰间盗起知府饶秉监领统民兵为保障与贼 大小二十余战馘斩六百余级後广西龙山贼攻?城邑战死】郑韺【字汝明石康人天顺中母谢氏 为流贼所掠时韺年十六挺身入贼垒绐以身代母归取金赎贼拘韺而?其母韺既脱母言笑自若贼 知其诈遂害之】林荣【字仲仁合浦人成化进士历礼科给事中抗直敢言不避权贵时各省运粮入 京中官多侵刻荣疏论之弊始革後满喇咖国请封以荣充正使泛海溺死诏赠礼科都给事中遣官谕 祭廕一子】湛钺【廉州人任本卫指挥陞广州都指挥佥事弘治十四年儋州贼符南蛇与诸黎攻? 郡邑钺领兵渡海闻贼分兵攻临臯游间道遶贼後捣其老营贼亟退而官军已扼其路因出其中横击 之斩首七百余级级生擒贼首南蛇闻之遁去】李国华【灵山人嘉靖中山贼杀其父国华矢心复仇 持刀赴鬬为贼所害】施敦【合浦人事亲至孝亲殁庐墓三年万历中诏旌其门】莫如勤【灵山人 少励志於独石峯絶险处构屋读书嘉靖十二年贼越城刼库杀百户邵经时如勤方家居请兵蹑其後 讯知首恶所居直?其巢擒送幕府】

汉毋将隆【兰陵人王莾少慕与交不肯附及秉政孔光奏隆前治中山冯太后狱不平免官徙合 浦】唐张说【洛阳人武后时张易之诬害魏元忠引说为助后亲临问说言臣实未闻易之教臣耳后 怒流说钦州】宋苏轼【眉山人绍圣中以元佑党谪居海外徽宗立移亷州】陈瓘【南剑州沙县人 徽宗时以左司谏贬袁州移廉州杜门谢客自署其田曰了斋】魏安行【乐平人大观中为京西转运 副使梓行程瑀论语解秦桧疑其议已编管钦州】吕祖泰【河南人上书请诛韩侂胄苏师旦周筠而 逐陈自强杖配钦州牢城】


宋杨维新【至道中以大子洗马出知雷州虑郡滨海无备始筑子城踰年工竣绍兴八年海寇陈 旺掠郡赖子城得全士民追颂其功】张紘【广汉人至和初知雷州延见父老授诸生条教又增治城 垒辟田瀦水为久远计雷人戴之尝作思亭於州治自为记曰政简则身闲身闲则心纵能无思乎名以 自警】王趯【绍兴中知雷州创筑外城以卫子城赵鼎胡铨南谪过雷趯皆厚待之秦桧怒坐谪全 州】苏滉【泉州德化人以张浚荐州雷州秩满赴阙面陈三劄一折纳徐闻丁米一籍海舟以缉奸盗 一戒广西军寨不得差人囘易改知新州】李守柔【临桂人绍兴问令海康弭盗安民时赵鼎贬雷州 守柔待以故相体秦桧闻之十年不调】何庾【舂陵人绍兴中知雷州下车即讲求民隐北瀦特侣塘 水使之南下导西湖水使东注开渠疏流灌东洋田万顷民名其渠为何公渠】戴之邵【庐陵人乾道 五年知雷州何公渠外无堤咸潮时为禾害之邵沿海筑圩岸建桥闸以?水并濬二渠之淤塞民名为 戴公堤又建郡学城南自是人文渐盛】徐应龙【建宁人嘉定间知雷州为政寛厚爱民如子劝农兴 学士民戴之】薛直夫【永嘉人嘉熙初知雷州始辟试闱修理堤防振举废坠雷俗病不知医专祀巫 祷乃创立惠民药局教以医疗】明李希祖【河南人洪武七年通判雷州开荒田万余顷立社学敷条 教在任数年未尝妄辱一人秩满去州人各饯一钱终不受】陈本【会稽人洪武中知海康县区别庐 井招抚流亡远近归者七百余家卒於官囊无余资】黄敬【天台人永乐七年知雷州府府多囚系敬 至悉为剖决狱一空在任数年民安讼息】戴浩【鄞县人正统八年知雷州府仁恕清勤尝遇旱祝天 曰愿减十年算祈降三日霖果大雨厅事产芝三茎】王麒【太和人天顺中为海康知县时猺贼为患 麒日以忠义激其民屡出击贼斩获无算副使毛吉壮其勇节荐於潮迁雷州府通判未闻命与贼战於 那柳村死之赠同知】黄瑜【南城人成化中知雷州府尽心抚字盗息民安以治行高等加右参政仍 莅府事】平纲【贵州人弘治中知徐闻县性清介而政平恕卒於官子孙因留家焉】王钰【山东人 雷州卫指挥弘治间征信宜钰?矢连毙数贼俄贼大至钰厉兵酣战日暮矢尽会泥泞马蹶中槊而死 後有州指挥张熹武定人把总王道成晋江人正德时与海贼战死百户吴贤思州人陈相蕲州人正德 时与山贼战死州指挥王廷辅宁波人嘉靖时与海贼战死百户潘恩合肥人王隆庐州人隆庆时与倭 寇战死】王秉良【西充人正德间知雷州府时守珠中官赵兰多不法秉良每与之抗民恃以安兰诬 构逮京下狱嘉靖改元御史陈实疏革守珠中官诬始白】戴嘉猷【绩溪人正德时谏南巡下狱谪临 桂尉历高州同知摄雷州事不数月黜贜吏十余人剗除宿弊豪猾屏迹】洪富【晋江人嘉靖间知雷 州府副使吴玭牙卒杀人玭欲寛之富不从爰书上帝怒易他官治之执益坚竟服辟】陆瓒【龙游人 嘉靖间知雷州府有清操郡北有泉清洌民号陆公泉】喻萃庆【四川人崇祯十七年遂溪知县有政 声大兵至与巡按王基固推官费长统同死】 本朝周熛【临潼人顺治十一年任雷州府同知亷敏有材与推官赵永助单骑入山招降山贼王翰等 陞凤阳知府】

南北朝宋阮谦之【徐闻人仕郡功曹迁奋威将军元嘉初从征林邑大败之振旅而还其後人多 居遂溪今犹有阮家村】梁陈文玉【徐闻人涉猎书传有才智被荐辟为本州刺史精察吏治怀集峒 落獠蛮相继输欵武帝降玺书褒之】宋吴国宝【海康人绍圣中为太庙齐郎退居於家苏辙安置雷 州特筑室馆之未几坐罪无悔意】纪应炎【遂溪人宝佑进士初试澄迈主簿後宰南海皆清介有 声】陈汝达【海康人隐居不仕宋亡病将死预刻碑曰有宋陈四五公之墓嘱其子曰慎勿改也其墓 在擎雷山】元吴围宝【雷州人性孝友父丧庐墓大德八年境内蝗害稼惟国宝田无损人以为孝 感】陈?【字楚材海康人领乡荐不仕读书山中究性命之学远近学者咸受业焉所居里曰义江元 末盗起过其乡相戒勿犯】明周德成【海康人洪武中以明经擢休宁令裁剸如流多惠爱邑故冲四 方游者接轸民不胜役乃自悬一车於县强索者身代舁之後非使命至者噤不敢请在任七年以他故 逮法曹民诣阙讼得还又逮至兵部民诣之如初比得白寻以病卒衆以丧还葬休宁事其妻子终身】 黄本固【海康人永乐进士知马平县劾奏冯内侍反为所构削籍还】陈贞度【遂溪人永乐中举人 历官御史有亷洁声人不敢干以私奏建横山堡遂溪石城咸赖以安】冯彬【字用先雷州卫人嘉靖 已丑进士任平阳县忧归补上海俗丧多以火化有化人亭立毁之谕以礼葬有妇美而贞姑以所私害 之亷得其情按以法擢御史按广西後补松江守民无智愚皆爱戴之】邓监【徐闻人历官侍御史秉 公执法不避权贵弹劾有声】文带【海康人技勇絶伦天顺中率乡勇御猺贼战每捷贼避其锋後於 白沙坡战死人咸惜之今坡旁有义勇塚】柯有年【徐闻人嘉靖四年海寇至有年语其兄扶父出走 以身扞贼而死乡人祀之】 本朝陈璸【海康人康熙甲戌进士由县令历官福建巡抚厉清节官厨惟进瓜菜整饬纪纲吏畏民怀 三年卒於官諡清端】

宋宼凖【下邽人再入相为丁谓所阻乾兴元年贬雷州司户参军及丁谓贬崖州道经雷凖使人 以一蒸羊逆境上闻家僮欲谋报仇乃杜门使毋出俟谓远行乃止】苏辙【眉州人哲宗时谪化州别 驾安置雷州】秦观【高邮人绍圣中坐党籍编管雷州】明汤显祖【临川人万历十八年抗疏陈时 政谪徐闻典史】


汉孙豹【会稽人父聿珠崖太守武帝末为蛮所杀豹合率善人攻蛮破之讨击余党连年乃平诏 即以豹为太守威政大行】僮尹【丹阳人举孝亷为郎永平中拜儋耳太守戒饬官吏毋贪珍赂劝谕 其民毋镂面颊以自别於雕题之俗自是蛮风日变】三国吴陆凯【吴人赤乌中除儋耳太守讨朱崖 斩获有功】聂友【豫章人初为郡功曹孙权将图朱崖诸葛恪荐为大守诏加将军与陆凯同往既奏 捷留友治之】唐王义方【泗州涟水人太宗时贬吉安丞吉安介蛮夷梗悍不驯义方召首领稍选生 徒为开陈经书行释奠礼清歌吹龠登降雍容蛮人悦顺】宋李崇矩【丄党人太平兴国间授琼崖儋 万都廵检麾下军士惮行崇矩尽出已财数百万分给之衆皆感悦时黎贼扰动崇矩单骑抵峒抚慰遂 悉怀附】顔戣【宁宗时人守琼州熙宁免役之法独不及海外琼民破家相望崔与之廵朱崖时议举 行未果戣遂行之民受其赐】周□【海陵人淳熙间知吉阳军寛平御下招谕生黎归化者五十余 峒】纪应炎【遂溪人初试澄迈主薄有置白金米中以馈者立还之塞港港募民耕田得千余亩收其 粟悉赡诸生】明刘仕貆【安福人洪武中以按察司佥事分司琼州州俗犷猂凡上官至辄馈珍货受 则喜不受则惧祸投毒蛊杀之故官此者悉为所汚仕貆亷正自持有惠政虽却其馈而人不忍害】温 祥卿【长兴人洪武中为儋州知州公亷不扰专务以德化民州人怀之】李思廸【济南人洪武中以 山西参政谪琼山知县时方草创诸凡规书举皆中度政声大着】王伯贞【泰和人建文初以荐知琼 州府居数年郡中大治流民来归者万三千余户】赵谦【余姚人宣德初为琼山教谕作琼台布学范 蛮俗翁然向化莆田朱绍三山郑尚宾凤阳孙仲岳临川吴均皆自远从游海南由是人文日盛】黄琼 【宜兴人宣德中琼州知府亷静爱民性极严毅凡郡中所产中使横索监限有司弗与或行部辄遣骑 从之终不得肆惠政大行卒於官郡人祠之】杨护【象州人成化中知临高县事至能烛物无遁情讼 非大事遣归令更思多感悔中正狱无滞囚吏不敢需民一钱】梁俭【泰和人成化中继杨护知临高 县政畧相仿三年报政渡海溺焉百姓迎女如失父母】方向【桐城人洪治中知琼州府岁旱徒步数 十里祷雨立应珠池内官横索民财向禁勿与入觐不擕一物登舟时其仆私市一珠索而投之海】张 峻【吉水人嘉靖中知琼州府时征叛黎数岁军粮皆仰给於琼峻调度有法民不知兵】林邦逹【福 清人隆庆中为临高典史海贼许万仔率倭寇攻城厉兵负土填大桥障水灌之贼环而东并力东守贼 乘夜登城亲投石杀其骁帅贼溃走斩获百余人民赖保全海瑞为文叙之】贺沚【卢陵人万历间知 文昌县专尚德化尝仿古常平储谷以赈饥开玉阳书院与诸生讲学陞苏州同知去士民泣送之】李 多见【仙游人万历间知琼州府黎马屎乱讨禽首恶立水会所设兵守御归时图书数箧父老赠金不 受北渡至海安箧中检得沉香立焚之士民为建毁香亭】李绍贤【清江人万历初为万州知州居官 亷静断狱多所平反海瑞尝称之】瞿罕【黄梅人崇祯中以徵辟起知崖州故黎崖月供官米三十石 罕曰国家禄糈作何为具详罢之时闽人林八等结崖峒黎作乱罕密授计於乐罗民邢广裔袭杀之贼 平】 本朝梅钦【宣城人顺治十二年知崖州康熙元年请豁荒米军屯米各千余石流亡来归在任七年多 惠政】陶元淳【常熟人康熙三十三年知昌化县邑再罹兵燹册籍尽毁奸民隐占贫弱逃亡元淳力 行清丈定为料则民复业者千余家卒於官着南崖集四卷皆在官时为民请命所作】杨廷【潮州人 琼镇左营千总随征逆贼王之铣力?阵亡】

宋姜唐佐【字公弼琼山人从苏轼学轼重其才崇宁初以乡荐随过汝阳郡苏轼亦称其气和而 言迈有中州士人之风】王霄【字霞举儋州人年七十余始应贡辟雍三年归遂不出李光以宿学称 之年至九十六衆推为乡先生】陈应元【字景仁琼山人七岁能属文登绍定进士初尉徐闻历宜伦 令寻改番禺李昴英徐清叟童槐李曾伯交章荐之辟倅雷州摄儋州所至有声学行政事为琼士最】 谢明【琼山人宋末与谢富冉安国黄之杰并从安抚赵与珞拒元兵於白沙口被执不屈而死】元蔡 徵【字希元居万宁後迁琼山通经史善文辞先摄郡学元末兵起遂归隐纂琼海方与志】明莫宣宝 【定安人元末文昌县陈子瑚猖獗宣宝率乡兵并力?守合境以全洪武初诏书奨谕八年永嘉候朱 亮祖征五指山宣宝建议开十字路会黎贼突出奋臂敌之中流矢卒太祖嘉之勅祀乡贤】唐谊方 【名逊以字行琼山人笃学力行元末累辟不就洪武初举经明行修授郡训导永乐间请老归时年九 十门冇祖植古榕乡里称榕树公】张腾鸾【崖州人洪武初父为海寇所掳腾鸾率乡勇夺之手刃数 贼竟遇害】唐舟【字汝济琼山人永乐进士知新建县治尚简易仁宗时为监察御史疏论内侍?黄 本固等数事风节凛然舟心事光明与人无纎毫畛域剔历中外余三十年家无担石储年八十二卒乡 议高之】林茂森【字良才临高人少孤事母孝甘贫力学永乐中以举人选武宣教谕勤以课士後以 母老辞归着有方舆儒林一覧行世】薛远【字继远琼山人正统中进士以户部郎核逋南畿督储大 同并着能声以工部侍郎塞开封决河且行赈恤改户部督两广兵饷成化中为南京兵部尚书汪直讽 言官劾之罢去】邢宥【字克寛文昌人正统中进士擢监察御史景泰初治王振党狱督运通州粮以 实宣府有能声出按福建辽东河南风裁皆震一时历台州苏州知府当官亷介後以佥都御史廵抚应 天兼理两浙盐政考察属吏奏黜不职者七十余人居数岁引疾归】邱濬【字仲深琼山人景泰进士 授编修时南海卫官军苦远调天顺七年濬奏诗专防海黎贼寇上嘉纳之成化二年晋侍讲与修英宗 实録或谓于谦诛死当着其异谋濬曰已已之变微少保国事不知所终武臣挟怨诬之安可徇也衆乃 止历晋礼部侍郎掌国子监祭酒撰大学士衍义补一百十卷孝宗立表上之晋礼部尚书弘治四年晋 文渊阁大学士参预机务上疏请革弊政年七十余卒於官赠太傅谥文庄□博极羣书尤熟典故性刚 直与人论政必反覆辨难生平痛抑诡行之士尝论朱子家礼最得崇本敦实之意作朱子学的二十篇 入仕四十余年家无赢余正德中赐祠於郷】荣瑄【琼山人天顺中与兄琇扶母避贼将见获琇谓瑄 曰并死无益吾以死卫母汝急去瑄从之贼将杀其母琇曰贳吾母愿相从遂?贼中後琇为官军所执 将刑瑄趋至曰兄以母故?贼今母老恃兄为命愿代死遂见杀】王佐【字汝学临高人正统中举人 成化初授高州府同知後改邵武临江二府同知所至清亷慈爱始终始如一自少至老手不释卷所着 有鸡肘集经集目畧原教篇琼台外纪庚申録珠崖録】冯顒【字有孚琼山人弘治中进士授户部主 事官符讨符蛇蛇久不克顒历陈致变之由请用土官已废者攻之刘大夏奏行其策正德中勘泾王庄 地清还二千七百余顷後改御史以事忤刘瑾为所诬自缢死】唐胄【字平後琼山人弘治中进士授 户部主事疏请罢苏州织造内臣历官云南副使提督南赣廵抚山东所至有声进户部左侍郎世宗欲 讨安南胄极言用兵非计其後卒抚定之郭勋怙宠为其祖英请配享大庙胄疏争不聼世宗欲以献王 祀明堂配上帝胄又力言不可坐削籍归胄耿介有器识立朝执义不挠海南推为冠冕子穆嘉靖中进 士官礼部员外郎】陈实【字秀卿琼山人弘治中进士刘瑾用事家居数年瑾败起南京江西道御史 劾罢采珠内侍赵兰改北御史出按徽宁诸郡历常州知府所至有声】韩俊【字克彰文昌人弘治进 士为刑部员外以忤刘瑾归瑾诛起官迁刑部郎中河南副使以亷能为天下第一】林士元【字舜卿 琼山人正德中进士授行人册封唐潘却馈金六十镒擢南京户科给事中劾光禄少卿史俊都御史汪 鋐并内外不职者数十人仕路一清先後陈时务数十疏皆极剀切擢湖广副使转广西参政浙江按察 司以忧归遂不起】钟芳【字仲实崖州人改籍琼山正德中进士由编修摘宁国推官迁漳州同知有 政绩历部郎为浙江提学副使崇尚名检士风为之一变转广西参政谕降讨叛屡着军功再转江西布 政擢南太常卿晋兵部侍郎改户部会南都太庙灾疏请修省多剀切语俄请致仕家居十余年有干以 私者谢曰吾岂晚而改节哉芳学至精极搏着有学易疑议春秋集要皇极经世图赞古今纪要崖志畧 及诗文二十巷】海瑞【字汝贤琼山人生四岁而孤母谢氏矢志教之嘉靖已酉举於乡计偕伏阙上 平黎策授南平教谕广励学宫谒上官以师儒礼抗见迁知淳安县转判兴国寻擢户部主事时世宗久 不视朝瑞抗疏直陈数千言世宗怒甚□其章於地下狱论死穆宗立复官改兵部旋晋大理丞擢佥都 御史抚应天豪强贪墨望风集翼吴松江暨白茆港河道久淤瑞身乘小舟督畚锸尅日疏濬不期已告 成赈活饥民数十万户清丈三吴田悉夺豪右授献者还之民遂构蜚语解官里居十五年至万历乙酉 起南佥都晋右都御史掌南院议革诸司冗役冗费以身矫物百吏震肃卒於任赠太子少保谥忠介自 号刚峯天下称刚峯先生】王宏诲【字绍傅定安人嘉靖进士选庶吉士海瑞以直谏被逮宏诲极力 调护及张居正周事宏诲作火树篇春篇歌讽之累陞至南京礼部尚书上疏请建储朝讲等六事因病 乞休致仕】王盘【琼山人隆庆中其母为贼所掳盘多方丐赀以赎仅得免贼继至责如前盘无以应 愿已死易母贼怒两杀之】梁云龙【字会可琼山人万历中进士授兵部主事历任副使兵傋庄浪中 蜚语解职寻叙前後边功复官进布政司陞湖广廵抚卒官子思泰天启中副榜为贵阳同知督饷征黔 寇死难谥忠烈】

唐李德裕【赵都人宣宗朝白敏中排之累贬崖州司户次年卒懿宗朝复赠左仆射】宋苏轼 【眉山人绍圣间连贬琼州别驾居昌化军僦官屋有司不可乃寓城东天庆观结屋以居儋人运畚土 土助之独与幼子过着书为乐时时从父老游若将终身】任伯雨【眉山人徽宗朝居谏省半岁所上 一百八疏崇宁党祸作屡徙昌化军三年释归】曲端【镇戎人建炎中乌珠窥江淮张浚议出师端曰 宜训兵秣马俟之浚不悦罢端兵柄与祠再责海州团练使万州安置 乌珠旧作兀术今改正】赵鼎 【闻喜人以故相谪吉阳军三年潜居深处门人故吏不敢通问惟广西帅张宗元时馈醪米秦桧闻之 命本军月具存亡状鼎乃自书墓中石记乡里及除岁月日又书铭旌云身骑箕尾归天上气作山河壮 本朝遂不食死】李光【上虞人绍兴中以参知政事斥秦桧怀奸误国连谪琼州安置居八年移昌化 军怡然自适年踰八十精力不衰亭台扁咏多出其手】胡铨【庐陵人高宗朝以枢密编修修疏请斩 秦桧王伦编管新州後新州守张□讦铨与客倡酧谤讪再谪吉阳军二十六年秦桧死乃得归】


明翟观【临桂人弘治二年知泷水县民獠感悦既去民尝思之以总督刘大夏潘蕃言再晋秩至 肇庆府同知仍莅县事凡建五十九寨置东西两营垦田九十顷凿水圳四十八所】廖轸【崇阳人正 德十年知泷水县亷明寛恕民爱之如父母考最去泣送者不絶】马梦箕【寻甸人万历四十四年知 罗定州听断如流民无寃滞取受不苟吏无敢欺】包尔庚【上海人崇祯十三年为罗定知州鷄鸣视 事五载不倦事有不便於民者去之必力未尝取不义之财去之日童叟垂涕立祠祀之】萧元冈【泰 和人万历五年由龙门县知县调知东安筑城立社垦田编里备极周详以卓异去崇祯八年入祀名 宦】朱寛【桂林人万历五年由三水县调知西宁县时始建邑上下川原身经险阻擘画精详擢户部 主事未去以瘴卒百姓无不悲泣】林致礼【广西上思州人万历十四年西宁知县筑圯城凿山通圳 遶郭东西数十里缘亩导流灌田数百余顷开西山等处林莽成周行改封门所就近以便接应】 本朝慎俶仭【归安人顺治七年知罗定州癸已贼吴子圣犯城誓衆坚守适城守陈一明冷时乘弃城 宵遁城遂?被执不坚贼与士庶同加拷讯曰守城吾事也可杀吾勿及衆援兵至贼挟至连滩遇害州 同金芳义乌人城陷时被执乃绐贼入衙引至火药房隂掷火与贼共焚死衙内有井家属亦并死之】 王钺【诸城人康熙己酉任西宁县知县役有以暮金伺阍人者立行杖毙山产柴炭为籓府势商蟠扰 具文请彻不听面谒力说罢之属民有以非罪逮者自赴上司代为伸雪至於叩头流血并得矜全雍正 五年祀名宦】

唐陈集原【开阳人祖佛智为岭表渠率能以孝义训诲蛮俗父龙树仕唐历泷扶建万普南施六 州刺史所至能善俗戢奸集原官左豹韬卫将军累迁冠军大将军有孝行父丧呕血庐墓三年家产悉 让兄弟子仁谦仕都知兵马使有能声四世俱祀乡贤】宋陈谠【泷水人少读易以学行闻中特科仕 有能声历韶潮二州参军监司廉其有守屡旌之】明黎民望【罗定州人万历中以岁贡为司训陞义 宁令开社学凿陂州政声着闻迁镇宁州守乞归後祀乡贤】周兴【字士宾西寜人万历中举人知汤 溪县持大体缓催科以廉能称乞养母归居丧哀毁孝闻於乡】伦应祥【西宁人万历中举人知万载 县劝课息讼民风翕然擢知蕲州力却陋规民尸祝之】 本朝吴邦宪【字翰伯西宁人少孤事母阮至孝或有劝求禄养者曰禄养未可必而已违晨昏之奉不 忍也康熙甲寅山寇发负母匿下城埇境坑地故多虑患自是絶迹母卒哀毁骨立服终未尝言笑越数 载以思慕致疾卒雍正四年 旌其孝行】

唐张柬之【襄阳人为武三思构陷流泷州卒又桓彦范丹阳人贬泷州司马】


唐韩愈【邓州南阳人德宗时上疏极论宫市贬阳山令有爱在民民生于多以其姓字之】王仲 舒【祁县人德宗时由吏部郎贬连州司户在官如在家政暇辟地为燕喜亭昌黎韩愈为记】刘禹锡 【中山人元和中刺连州先是州人未有成进士者禹锡在州日以文章自适後大中初刘瞻始登进士 文物渐盛人以为禹锡振起之力为多】蒋防【兴州人宝历中?连州有惠政尝疏楞伽峡水民便之 甚】宋董枢【真定元氏人开宝三年大举伐刘鋹令知连州兼行营招抚使岭南平赐钱三百万】林 概【福清人知连州康定初上封事请行唐府兵法又请备蛮籍土民为兵购猺人使守御】周敦颐 【道州营道人为郴之桂阳令治绩大着】王大宝【潮州人建炎初知连州代还言连英循惠新恩六 州居民才数百非懋迁之地月输免行钱宜蠲减高宗善之乃命广西诸司具减疏闻】李华【建安人 嘉定中为连州司法楞伽峡崩水逆行为患数岁华力任疏凿三载功讫去任日闻有迁学之议犹留钱 五十万助役】明侯礼【临桂人洪武中以国子生拜江西佥事左迁连州判官桧猺獞刼掠经年礼至 贼巢谕以祸福贼率衆向化未几复据高良乡礼再招徕之悉为编氓秩满陞本州知州】孔镛【长洲 人景泰中知连山县时县为猺贼所据民皆流徙镛至依州而居召耆老询问疾苦招抚流离赈以官廪 垦废田给耕具天顺六年大军征蛮镛率义兵为乡导破贼巢大军继之始复县境遂还县于鸡笼山城 而守焉寻创公署学校及祠坛舖舍规制大备以功擢知连州】殷贵【无锡人成化中知阳山县地穷 僻少文贵为讲律令俾知趋避大书为善最乐四字镂板给之有兄弟争田者开谕之感泣而去狱中置 响板约曰冤未达者击之多所平反卒于官民罢市巷哭】陈九畴【曹州人正德二年以刑部主事出 知阳山县勤于民事尝积谷至一万五千石以备赈贷後值岁饥存活者甚衆】赵文祯【马平人隆庆 中知後山县时白芒老鸦稍佗三坑猺人为患文祯设方畧平定之又往亲抚余峝猺皆感悟愿入民籍 名其地为永化乡又以春夏水涨湟水不能容屡有溃溢乃于城西筑护城水障民至今利之】徐美 【邵武人隆庆二年知连州一夕微行有二妇张灯相谓曰是油如徐使君清明及旦诘之妇曰阖境皆 为此言也贼酋陈龙周肆掠相戒不入连境美曰皆吾赤子也往招之贼遂服】 本朝吴道岸【江都人顺治七年知连山县八年秋死马宝之难】屠洪基【嘉兴人顺治八年知阳山 县马宝难作死之】

南北朝宋邓鲁【字子约世居桂阳韶陂里性至孝四岁父戍边泣别如成人元徽中举秀才为郡 小吏以上民间藏书遣至京师诏补本郡太守多政绩齐永明中赠司徒】唐高泽【字伯仁连州人少 以学行重乡闾州近荆衡民多流徒泽招集至门择智勇者与赀经商编为什伍乡里藉以扞卫隋大业 中改州为熙平郡拜泽为郡守高祖代隋泽举郡归附荆粤得免于兵天下既定闭户谢事不受官爵士 论高之】何昌期【连山人安禄山叛应募赴义乘贼帅高秀岩未阵击败之功上累迁金牛卫上将军 封宁国伯】李玉珪【连州人少以义闻勇天宝之末与何昌期同应募赴义後为郭子仪部将子仪爱 其胆力尝置左右平安史复两字与有力焉】刘瞻【字几之桂阳人举进士累迁至中书舍人出为河 东节度使咸通十一年以中书侍郎同中书门下平章事同昌公主薨懿宗捕太医韩宗绍等送诏狱曕 上疏固争帝大怒路岩韦保衡复谮之贬驩州司户参军事天下谓瞻鲠直特为谗挤举以为寃僖宗立 复中书侍郎平章事瞻为人亷约所得俸以余济亲旧之窭困者家不留储无第舍四方献馈不及门行 已始终完洁】五代南唐孟宾于【字国仪连州人少聪慧力学不倦晋天福九年进士善诗李若虚观 察沅湘大见称赏陈尧佐亦谓五代以来诗人所不逮云】南汉黄损【字益之连州人梁龙德进士仕 南汉官至尚书左仆射有桂香集行世与宋齐邱桑维翰善每论天下事二人自以为不及】楚石文德 【连州人好学博览尝读後汉书摘其瑕疵数百条为之辨驳识者谓史通不能过也素不善革隶诗律 一日得晋帖及殷璠诗选摹仿久之遂迥出俦辈楚王名其乡曰儒林】宋邵晔【字日华桂阳人七岁 能诗太平兴国进士累官谏议大夫知广州有惠政以循吏称】欧阳献可【字晋叔连州人幼领乡荐 尝作见山台记张浚亟称之州苦上供银额上书州郡乞奏蠲除人成颂之】蔡齐基【字梦得连州人 着周易述解嘉定八年为琼州司録时吕祖谦门人赵善谭进其书于楼钥由是知名】明李邦义【字 直之连州人嘉靖进士知上虞县有异政历户部都给事中条陈时务指摘奸邪人多其直历官太常少 卿】马象乾【本姓曾字体良连州人万历中进士由庶吉士历官都察院佥都御史时东厰擅权象乾 抗疏论之竟伏罪天下称快後致仕卒】 本朝莫之仿【字节之阳山县人顺治八年马宝之难之仿出谷助兵食城赖以全九年九月象寇复攻 城之仿率义勇登陴助守城陷巷战力竭被执不屈触石死】

宋张浚【绵竹人绍兴十六年彗星出西方浚极论时事秦桧大怒令台谏论浚以特进提举江州 太平兴国宫居连州二十年】


五代南汉曾芳【程乡令囊药置井中令民汲饮以袪瘴人因名为曾井宋仁宋时诏封芳忠孝公 井为忠孝泉用飞白御书】宋柯宋英【泉州人绍兴中令程乡慕程?因辟齐曰景?任满无一死 囚】刘安雅【绍兴间知梅州?贼围城命取鈎吻草研汁投酒中散於居民贼遣人索金磔之其党散 入民居纵饮死者百数贼疑惧遁去围遂解】顔公衮【龙溪人以父泽补官绍定间令兴宁宼至出谕 之贼怒厉声骂贼被执死诏赠朝奉郎官其一子】徐千能【莆田人兴宁主簿任未一月亦与顔令同 执死之】元程愿学【休宁人至顺中除长乐令民有死非命者其妻诉不愿理叱曰此即杀人贼也一 讯而服】明陈坚【临湘人洪武二十年知长乐县以县去郡五百里卒有变不及应乃筑城凿池请置 千户所守御民庆有卫祠祀之】夏则中【武昌人洪武二十二年知兴宁县时官田赋重无肯承籍者 因奏请减之与民产同赋公私便焉】郑懋中【晋江人洪武中知程乡县首除大猾讼者委曲开谕不 施鞭朴民为謡曰安所得公长者禁令不烦徭役寡昔无羊今有马後卒民与曾芳合祀之】黄瑜【香 山人成化五年知长乐县瑜曰我乡人治乡人当以教先政改建儒学日与诸生讲於其中召剧盗卢公 林谕以改行去之日公林父子肩其舆过黄土岭】张澄【安福人弘治初以归善主簿摄长乐知县事 不俟报?粟赈饥期月而卒邑人奠以牲醴其女年甫及筓却之曰父在未尝受馈今必不享自取所艺 蔬瓜朝夕哭奠焉】张钦【南昌人正德七年程乡盗李四仔起钦自清县知县奉调至悉罢兵卫从吏 卒数人抵贼垒谕以祸福衆心动有泣者贼首盛陈珍玩值千金为寿钦悉取碎之而还其金曰此可以 买牛赀田器为衣食资贼相顾惊喜弃刃於地讙动山谷钦为留一月夷其保障籍其丁力散遣老幼妇 女四千人皆耕田筑室号曰新民】祝允明【长洲人正德十年为兴宁知县性亷洁所得俸钱辄召所 善客分与持去不留一钱】徐甫宰【山隂人嘉靖中帝从程乡人请由武平调知程乡山峒贼起甫宰 严设守备遣主簿梁维栋解散贼党追贼首林朝曦获之於隂那山超擢添注佥事复擒大盗温监梁道 晖余党悉平程乡人立祠祀之】陈交【常熟人嘉靖中为兴宁知县猺獞为患单骑抚之渠魁十余人 率其党归命号为新民岁旱步祷雨随降他邑皆无时呼为陈侯雨】王化【马平人嘉靖中为平远知 县时县因新平贼巢开置吏民皆旧贼化开诚抚谕讋以威信遮繋程乡贼於擅岭走之贼梁国相已降 复叛追擒於石子岭已复捣仙花洞擒贼首迁潮州同知仍署县事以平贼功超擢广东副使妻计氏随 化之任初击贼时讹传化死磨筓自杀事闻诏所在春秋奉祀】金一鳌【睢宁人崇祯初知平远县时 流寇肆虐与典史莆田人陈应秋设计解散之上道府未决贼已薄城日夕御之斩奸胥之内应者贼挫 去会招抚议下乃遣人抵巢谕下苏峻等率之以讨他叛比有功後峻复叛一鳌以计授应秋以次禽戮 之一时贴息】胡会宾【昆明人崇祯中知镇平县当开设初百务未举会宾改建县治增置学田义仓 社学凡所经理纎悉无遗入祠名宦】

南北朝齐程?【程乡人性嗜书不慕荣达里人服其行谊有不平不之官府而之?或望其庐即 悔过?生於南齐至隋义寜初始卒子二长松以孝闻不受荐辟次杉仁寿中以学术徵历弘农郡守寿 百余岁】宋罗孟郊【兴寜人少孤及长读书罗浮从游者甚衆天圣八年举进士第三累官谏议大夫 翰林院学士掌制诏乞归养母冬月母思鱠乃解衣入池取鱼以供人目其池为曾子湖卒立祠祀之】 蓝奎【字秉文程乡人家贫借书而读过目成诵越宿即归之第进士官博士受诏校文於福州】古革 【字逢时程乡人绍定元年进士教授琼州峒蛮多遣子弟受学黎人叛郡檄往谕遂率报状闻擢守潮 州】蔡蒙古【程乡人十二岁应童子试授韶州司户兼司法未赴元兵至汤执中檄权梅州总督德佑 二年元招讨使易正陷梅州被执使麾下陈一元守之骂曰吾死国耳宁肯从人奴乞活耶遂被害暴屍 三日不变一元瘗之明年文天祥复梅州祭以文具棺殓还葬於乡】明叶文保【程乡人痛父死於贼 殱之殆尽洪武十四年平三饶贼饶龙海二十年剿安远贼周三民被掠者力辩释之】魏钰【长乐人 兄理误杀人官捕之急钰以理无子匿之自陈曰杀人者钰也鞫之不易欵毙於狱】张微【兴宁人为 诸生天顺五年邑中贼起从指挥张通御之至程乡与寇战殱其渠魁日暮捣其巢被执不屈而死又罗 澄里长也从知县舒韶出御韶败坠马贼逐之衆散尽澄独飞驰至韶所翼韶上马去自徒步被执极口 骂贼贼解其体而焚之】巫子秀【兴宁人家居罗冈近贼巢弘治十六年贼起独能保其乡又设奇致 贼百五十人亲斩之献馘於官且请官兵剿之几尽贼憾甚一夕围其家夫妇被执先杀其妇以示之逼 令跪厉声曰死即死耳安能为贼屈膝遂被害】王天与【字性之兴宁人正德甲戌进士任宁都知县 为政亷明从都御史王守仁讨三浰贼有功宸濠之变冒暑卒於军诏恤其家】锺道【长乐人嘉靖壬 子举人历官户部员外监北津关税有一人闻以数十艘自随匿不估筭道曰黄门贵人乃与商贾争十 一之利又不筭贾其谓何如悉筭如法受代赢二千余金尽输大农进户部郎中竟为黄门所倾免官 归】王元宾【兴宁人为诸生嘉靖四十四年流贼攻安明砦急元宾父以弟在砦命往援其叔因与贼 战自辰至未力竭遇害子名世痛父死非命终身不饮酒茹荤事母以孝闻】黄让【长乐人贼缚其兄 让罄巳囊赎之归後贼尽?其父母塚取骨贵赎千金让无所得乃自走贼垒为质以骨授从人急归二 子启愚启鲁百计不能营赀启鲁遂诣贼曰吾家仅田宅必家长书劵乃售愿以身昜父贼从之让行又 为他贼所获启愚昼夜哭不絶诸垒贼哀之释其父与弟隆庆中官兵讨贼让与二子从之累着奇绩二 子前後战死旌让官带不受老於家】李槐【长乐玉茶乡人隆庆中贼起槐聚衆卫其乡贼屠长乐诸 乡凡七十九不敢入玉茶後从副使王化击苏继春於泉沙埔後继不至贼围之数重力杀数贼创重 死】朱凤【兴宁十三都廵司弓兵崇祯三年流贼攻破司城被执时廵检操文炜匐伏求免凤独昂然 骂之缚一昼夜复问从否曰从官不从贼贼遂磔之】曾绍宗【平远人为县吏崇祯中贼起战御有功 授石正把总剿?头铁山嶂贼生擒全汝器等又斩九莲山贼谢九功生擒谢一善等三省会题陞守备 後与流贼战马蹶步战不支死】 本朝李其昌【字逊伯程乡人顺治中积军功至隰州都司康熙十二年告病回次年刘进忠叛贼党闻 风响应胁之从逆其昌奋勉之贼遂焚其室杀一家十人缚其昌掘坎埋死子以猷得脱後获贼剖以祭 父】何亮【程乡人官千总刘进忠叛檄将士赴郡亮随都司白虎至郡始觉遂与虎计密请援师恢复 事泄进忠缚亮叱之亮曰尔背义贼臣我当上诉天帝在冥曹待尔对质遂遇害兄弟妻子被杀者九人 事开奉 旨廕其子千总又邓林亦官千总进忠叛不附被害奉旨廕其子卫千总】李坤【镇平人 以守备斩贼林青?於石正续征河婆五指石瓦子寨俱有】 【功调赴广西署总兵御吴逆兵於藤县贼溃复合马?失足其子容县都司国柱追援不及并亡於阵 廵抚题闻赐諡忠烈】

宋刘安世【魏人以元佑党谪居英州同文舘狱起蔡京乞诛灭安世等家谗虽不行犹徙梅州京 因使者入海岛讽令过安世胁使自裁又擢一土豪为转运判官使杀之梅守劝安世自为计安世色不 动对客饮酒谈笑徐书数纸付其仆皆经纪同贬当死者之家判官疾驰未至二十里呕血死乃免】


秦史禄【秦时以御史监郡始皇伐百粤史禄转饷凿渠通粮道自海阳山导水源以湘水北入於 楚瀜江为牂牁下流南入於海远不相谋为矶以激水於沙磕中叠石作铧派湘之流而注於瀜激行六 十里置?门三十六使水积渐进故能循崖而上建瓴而下既通舟楫又利灌溉号为灵渠】汉路博德 【平州人元鼎五年以卫尉为伏波将军征南粤平之先是秦独置桂林一郡及博德受桂林监居翁降 乃改苍梧郁林等九郡居翁亦以谕告瓯骆四十余万口降为湘城侯】罗宏【长沙人元封五年初置 交址部刺史治所在苍梧往刺史多以荒远行部罕徧部吏因得恣其贪残宏於征和间为刺史春行各 息徧历所部恣询疾苦太守多解绶请罪宏廉实举发一时贫残为之饮迹】马援【扶风人建武十七 年交址女子徵侧及女弟徵贰反拜援伏波将军南击军至浪泊上与贼战破之斩徵侧徵贰又击徵侧 余党都羊等自无功至居风?南悉平】綦毋俊【上虞人安帝时为交址刺史元初三年合浦蛮反遣 御史任逴督州郡兵讨之俊以苍梧当合浦下蛮或流刼猝难回顾乃先保障苍梧後往合浦所向摧 靡】张乔【永和二年诸蛮倡乱杀长史交址刺史樊演发交址九真二郡兵万余人救之兵惮远役遂 反贼势转盛明年拜乔交址刺史乔至开示慰诱并皆降散】夏方【九江人建康元年为交址刺史时 日南蛮千余人攻烧县邑扇动九真与相连结方开恩招诱贼皆降服以功迁桂阳太守永寿三年朱达 为乱延熹三年复拜方交址刺史方威惠素着宿贼闻之相率诣降】张盘【丹阳人延熹中为交址刺 史长沙贼胡兰作难荆州余党散入交址磐身撄甲胄涉危履险讨击凶患斩殄渠帅余烬鸟窜鼠遁还 奔荆州为荆州刺史度尚所诬徵下廷尉自列前事上之】朱隽【上虞人光和元年为交址刺史时交 址贼梁龙等与南海太守孔芝反攻破郡县隽受命过本郡简募家兵及所调合五千人分两道入既到 州界按甲不前先遣使诣郡观贼虚实宣扬威德以震动其心既而与七郡兵俱进逼之遂斩龙旬月尽 定】贾琮【聊城人中平元年交址屯兵反执刺史及合浦太守灵帝以琮为交址刺史琮到部移书告 示各使安其资业招抚荒散蠲复猺役诛渠帅为大害者简选良吏试守诸县岁间荡定百姓以安】隋 令狐熙【敦煌人开皇中以岭南夷数起乱拜熙桂州总管至部大崇恩信其溪峒渠帅更相谓曰前总 管以兵威相脇今乃以手教相谕我辈岂可违於是相率归附先是州县生梗长吏多不得之官熙悉遣 之为建城邑开设学校夷人感化】侯莫陈頴【代人高祖以岭南刺史县令多贪鄙蛮夷怨叛妙简清 吏於是徵颖拜桂州总管及至官大崇恩信民夷悦服】周法尚【安成人文帝时为桂州总管後入朝 以本官宿卫州人李光仕反令法尚讨之驰往桂州光仕率劲兵保白石洞法尚捕得其弟光畧光度亲 率奇兵蔽林设伏两阵始交法尚驰击其栅光仕大溃遂斩之】唐李靖【三原人武德中岭南抚慰大 使检校桂州总管以岭海陋远久不见德非震威武示礼义无以变风即率兵南巡所过问疾苦延见长 老宣布天子恩意远近欢服】王晙【景城人景龙末授桂州都督州有兵旧常仰饷衡永晙始筑罗郛 罢戍卒埭江开屯田数千顷以息转漕百姓赖之後求归上家州人诣阙留诏即留以须政成在桂踰期 年州人刻石颂德】裴怀古【夀春人始安贼欧阳倩衆数万剽没州县以怀古为桂州都督招慰讨击 使未踰岭逆以书谕祸福贼迎降怀古以为示不疑可破其谋乃轻骑赴之曰忠信可通神明况裔人耶 身至壁抚慰倩等大喜悉归所掠出降诸峒相率内附岭外悉平】张九龄【曲江人坐宇文融谤出为 桂州刺史兼岭南按察选补使张说荐九龄可备顾问召为集贤院学士】李昌巙【大历间以御史中 丞桂林刺史兼桂管观察防御使讨蛮贼潘长安有功吏士刻平蛮颂於镇南山下】韩佽【长安人元 和中累迁桂管观察使部二十余州自参军至县令无虑三百员吏部所补才十一余皆观察使商才补 职佽下车悉来谒一吏持籍请补缺员佽下教曰居官治吾不夺其不奉法无望纵舍缺者须按籍取可 任任之会春服使至乡有豪猾厚进贿使者求为县令佽召乡豪贵以挠法笞其背以令部中自是豪右 畏戢时诏置五管监兵尽境赋不足充费佽处以俭约遂为定制】马总【扶风人元和中以?州刺史 迁安南都护廉清不挠用儒术教其俗民皆安之建二铜柱于汉故处劖着唐德以明伏波之裔徙桂管 经畧观察使】李渤【元和中为桂管观察使桂有漓水出海阳山世言秦命史禄伐粤凿为漕马援讨 徵侧复治以通馈後为江水溃毁渠遂废浅每转饷役数十户济一艘渤酾浚旧道障泄有宜舟楫利 焉】周元静【为静江军节度使唐末所在兵起元静约部内守令将校广农辑兵四境信服安州防御 使家晟以计入桂诡夺所领元静不从与其部将刘士政率衆以战不胜死之部衆咸就死无弃去者】 宋陈尧叟【阆中人咸平初为广南西路转运使岭南风俗病者祷神不服药尧叟乃集验方刻石桂州 驿又以地气蒸署为植树凿井每三二十里置亭舍具饮器人免暍死有诏诸路课民种桑枣尧叟以所 部诸州田多山石地少桑蚕请以所种麻苎顷亩折桑枣之数民以布赴官卖者免其算税诏从之】曹 克明【百丈人景德中抚水蛮叛徙克明为宜融桂昭柳象邕钦廉白十州都巡检使既至蛮酋献药一 器曰溪洞药箭中人以是解之可不死请试以鸡犬克明曰当试以人乃取药箭刺酋股而饮以药即死 羣蛮惭惧而去】曹利用【寜晋人景德中宜州军校陈进杀知州刘永规叛陷柳城县围象州事闻帝 以利用晓方畧擢广南安抚使利用至岭外遇贼武仙贼持建镖蒙采盾衣甲坚利锋镝不能入利用使 士持巨斧长刀破盾遂斩首以殉岭南平】马玉【祥符人为安抚都监宜州蛮人骚动朝廷兴兵讨伐 玉独勒兵深入多所杀获蛮人畏服】张煦【开封人景德中宜州戍卒陈进反命副曹利用为广东西 路安抚使贼拥卢均僭号南平王围象州煦以兵会利用斩之】萧固【临江军人皇佑初为广西转运 使知侬智高凶狡条上羁糜之策於枢府不果用智高後果叛】狄青【西河人皇佑中侬智高陷邕州 岭外骚动青自请行除宣抚荆湖经制广南盗贼事青合孙沔余靖兵次宾州阳令军休十日觇者还报 以为军未即进青明日整军骑一昼夜绕崑仑关出归仁舖为阵贼失险青纵左右翼大败之智高烧城 遁去】余靖【曲江人侬智高乱起委靖以广南经制靖虑交址及侬黄诸蛮为智高所诱乃约李德政 会兵击贼又募侬黄诸酋长皆縻以职智高势孤遂为狄青所败青既罢兵独留靖广西遣人入持磨道 收智高母子弟三人致之阙下】朱寿隆【诸城人提点广西刑狱岭外新经侬宼修营城障贵州虐用 其人寿隆驰诣州械守送狱奏黜之老稚妇女遭乱不能自还檄所在资送其还旧制溪蛮侵暴羁縻州 虽杀人无得仇报寿隆请听相傥蛮始畏戢】张立【任广西都监侬贼据邕州驱立殱焉立临刑辞色 不变又张拱亦官都监自宾州引兵来援既入而城陷骂贼不屈死】王罕【华阳人先为广东转运使 以平侬智高功复为西路转运使时智高巳遁侬宗旦尚据险聚衆罕呼宗旦子日新谓之曰汝父内为 交址所仇外为边将希赏之饵非计也汝归报择利而为之於是父子俱降】周沆【益都人侬智高乱 定仁宗命安抚广西谕之曰岭外地恶非贼所至处毋庸行对曰君命仁也然远民罹涂炭当播宣天子 德泽遂往遍行郡邑为民兴利除害】魏瓘【婺源人提点广南西路刑狱邕州獠户缘逋负没男女为 佣者千余人悉奏还其家就除转运使刘鋹时计口以税虽舟居皆不免瓘为除之又减柳州无名役四 百人】胡则【永康人仁宗时为广西路转运使有番舶遗风至琼州且告食乏不能去则命贷钱三百 万吏白夷人狡诈又风波不可期则曰彼急难投我我可拒而不与耶己而偿所贷如期又按宜州重辟 十九人为辨活者九人】徐的【建安人仁宗时为广南西路提点刑狱安化州蛮攻杀将吏所部卒畏 诛谋欲叛的驰骑至宜州慰晓之衆歛手听命奏复澄海忠敢军後皆获其用】杜□【无锡人仁宗时 广西区希范诱白崖山蛮蒙赶反袭破环州岭外骚然擢玘广南西路安抚使行次真州先以书谕蛮听 其自新次宜州蛮无至者乃勒兵攻破白崖黄泥九居山砦及五峒焚毁积聚斩首百余级复环州贼散 走赶来降获希范醢之】和斌【鄄城人仁宗时权广西钤辖改秦凤广西以蛮事乞留秦州亦请之诏 留广西神宗时复为广西钤辖抚水蛮罗世念犯宜州斌提步骑三千进讨方暑昼夜趣兵诱敌至平阪 列八阵以待之士殊死战蛮大败世念率酋党内附】李师中【楚邱人仁宗时提点广西刑狱桂州灵 渠故通漕岁久石窒舟滞师中即凿而通之邕管有马军五百马不能夏多死师中谓地皆险阻无所事 骑奏罢之後摄帅事交址声言入寇师中方晏客饮酒自若草六榜揭境上具得其情贼不敢动即日贡 方物】苗时中【宿州人熙寜中交人犯边擢广西转运副使师讨交人罪次富良江久不进时中曰师 无进讨意贼必从间道来乘我不备冀万一之胜势穷然後降耳密备之既而果从上流来战败始纳 欵】张颉【桃源人熙寜中为广西转运使时建广源为顺州将城之颉谓无益朝廷从其议】熊本 【番阳人元丰中为广西经畧使言宜州土丁七千余人缓急可用欲令所属编排分作都分除防盗外 缘边有警听会合掩捕从之】刘谊【元丰初提举广西常平上言广西一路户口二十万而民出役钱 至十九万缗先用税银敷出税数不足又敷之田米田米不足复算之身丁夫广西之民身之有丁既税 以钱又算以米一身而输二税乞裁损其数则两路丁米可少寛诏减役钱万一千二百余缗】王奇 【汾州人崇寜中为广西都监宜州蛮寇边万人骤集麾下劝逃去奇骂曰大丈夫当尽节以报国何走 为战死赠皇城使】朱伯文【绍兴中催断广西刑狱还言雷州海贼两狱并系平人七人内五人已死 帝恻然诏本路提刑以下重致罚】路彬【晋阳人绍兴中提点广西刑狱所至辄亲身诣狱悉记所系 名数随取按问枉者立释时昭化夏税折布钱过重民甚苦之彬独抗章请减诏从之】徐梦莘【临江 人主管广西转运使文字时朝廷议易二广盐法遣广西安抚使干官朝廷直与东西漕臣集议梦莘谓 广西阻山止当仍官般法广东诸郡并江或可容客贩未可遽以二广槩行廷直竟以客贩变法不三年 二广商贾毁业民苦无盐复从梦莘官般法】曾几【河南人高宗时为广西运判除转运副使三仕岭 表家无南物人称其廉】徐天麟【临江人权发遣广西转运判官兴学明教有惠政】李椿【永平人 孝宗时提点广西刑狱狱未竟者一以平决之释所疑数十百人奏罢昭州金坑禁市者毋市南物】吴 猎【醴陵人刘焞经畧广西以猎为本司准备差遣盗陷容贵鬰林等州猎请赏劳诛罪焞於是録鬰林 功诛南流县尉鬰林巡检人人惊厉争死鬬不踰时盗悉就擒】崔与之【广州人寜宗时提点广西刑 狱徧历所部至浮海巡朱崖秋毫无扰州县而停车裁决奬廉劾贪风采岭然琼之人次其事为海上澄 清録岭海去天万里用刑惨酷贪吏厉民乃疏为十事申论而痛惩之高惟肖尝刻之号岭南便民榜】 马默【成武人为广西转运使会安化等蛮岁饥内寇默乃上平蛮方畧】董槐【濠州定远人淳佑中 权广西通判兼提默刑狱至邕州上守御七策邕州西通诸蛮南引交址符奴月乌流鳞之属数寇边槐 与约无相侵推赤心遇之皆伏不动又与交址约五事一无犯边二归侵地三还虏掠生口四奉正朔五 通贸易於是遣使献方物南方悉平】杨大异【醴陵人提点广西刑狱兼漕庾二司所至奸吏屏悉盗 寇絶迹凡可以为民兴利除害者必奏行之广海幅员数千里道不拾遗报政为最】赵彦橚【为广西 提刑诸郡鬻官盐取息之六以奉漕司後增至八分彦橚复其旧以苏民力】马塈【宕昌人咸淳中宋 亡塈留静江总屯戍诸军护经畧使印守城阿尔哈雅来攻塈发所部乃诸峒兵守静江而自将三千人 守严关元兵攻关不克乃以徧将入平乐过临桂夹攻塈塈兵败退保静江哈雅使人招降塈发弩射之 攻围三月城始破塈率死士巷战被执死之有黄文政者淮人戍蜀军溃间道走静江马塈邀与同守城 被执大骂不屈死 阿尔哈雅旧作阿里海牙今译正】刘子荐【安福人为广西经畧使参议官德佑 二年北兵至静江马塈遣子荐提猺兵药弩手守城东门势不支时瀛国公已入燕子荐取笏书我头可 断膝不可屈於是登城北望再拜取所衣袍瘗之语左右曰事已急不可为吾惟以死守城陷死之】元 臧梦解【庆元人至元间广西廉访副使故事烟瘴之地行部者多不至梦解必遍历案问凡贪奸置於 法者八十余人又平反邕州黄震藤州唐氏妇两寃狱】乌克逊扎尔【临潢人至元中为广西两江道 宣慰副使两江荒远瘴疠与百夷接不知礼法扎尔作司规三十有二章以渐为教其民至今遵守邕管 徼外蛮数为寇扎尔循行并徼得厄塞处布画远迩募民伉健者置雷留那扶十屯列营堡以守之陂水 垦田筑八堰以节瀦泄得稻田岁收谷为军储边民赖之 乌克逊扎尔旧作乌古孙泽今译正】王思 诚【嵫阳人天历时出佥广西廉访司事巡行郡县土官有干元帅者恃势鱼肉人恐事觉阴遣其子迓 思诚於道思诚缚之悉发其阴私痛惩其罪一道震肃】额尔吉讷【唐古氏人至正中广西行省平章 政事时贼入湘南岭表震动吉讷筑城厄险招集骁勇保境土二十余年明初杨璟兵至吉讷坚壁不下 城破被执送京师不屈死 额尔吉讷旧作七儿吉尼唐古旧作唐兀今译正】陈瑜【雷州人为广西 中书行省都事城被围佐额尔吉讷守御甚力及城破拔佩刀自刎同时湘潭刘永锡率妻子溺白龙池 死又义兵千户曾尚宾守西城及城陷退焚其家以死尚宾江西人】明杨璟【合肥人洪武初以征南 将军与周兴张彬率兵取广西璟驰至桂林破之执元平章额尔吉讷送京师遣谕郡县及两江溪峒莫 不迎降】徐元【洪武中为广西指挥东兰那地贼犯边元领兵击斩之平砦二十四】胡子祺【吉水 人洪武中为广西按察司佥事屡平寃狱祠庙不载祀典者悉撤毁宋元佑党人碑在融州山谷舁出掊 碎之】王佑【泰和人洪武中为广西按察司佥事时寻适为按察使尝以政体咨之佑曰蛮方之人渎 伦伤化不及此时明礼法示劝惩後将难制适从之广西称治】韩观【虹县人洪武中为广西都指挥 佥事屡平象州义寜古田庆远诸叛擢都指挥使二十八年讨南寜奉议及大藤峡等贼擒贼帅黄世铁 莫金等俘获甚衆开设奉议南丹浔州庆远四卫及向武河池怀集贺县四千户所】山云【徐州人宣 德初以征蛮将军出镇广西平柳庆蛮寇前後十数战身先士卒所向无前其驭土官以威信且廉介自 持由是蛮猺慑服】黄润玉【鄞人正统初为广西提学佥事抑浮靡奨实行士风为变时方军兴有都 指挥妄掠子女万余口润玉劾而归之副使李立入民死罪至数百人亦为辨释南丹卫处万山中瘴甚 戍卒多死为奏徙夷旷之地】王翺【盐山人景泰中浔梧诸府猺寇乱翺为左都御史总督军务两广 之有总督自翺始翺素有威望至镇将吏讋服乃推诚抚谕猺多向化部内遂无事】韩雍【长洲人成 化初广西猺獞为宼雍以右佥都御史赞理军务讨之知贼据大藤峡直捣其巢大破之诸寨悉平初雍 至峡口有儒生里老 数人伏道左愿为向导雍见即骂曰贼敢绐我叱左右缚斩之既缚而?中利刃 出果贼也乃悉支解刳肠胄分挂林箐中贼大惊曰韩公真天神也由是所在攻破斩获无?迁左副都 御史提督两广军务以忧归後再任蛮民慑雍威寇盗益希】朱英【桂阳人成化中总督两广以寜静 约饬将士毋得张贼声势妄请用师招抚猺獞效顺者定为编户给复三年於是马平阳朔苍梧诸县蛮 悉闻风来归而茘波贼拥衆数万久负固亦遣子纳欵自是归附日衆凡户口十五万有奇帝甚嘉之田 州酋黄明不法檄诛之传首军门英淳厚然持法无所假借以故人人畏服承韩雍之後益持清节仅携 一苍头之官所赐金币悉贮於库威望虽不及雍而惠泽过之】叶淇【山阳人成化中为广西按察使 佥事南丹土官侵掠隣境淇抚定之城柳城雒容以遏贼冲茘浦贼炽承总督朱英檄进讨不踰时平】 孔镛【长洲人成化时为广西副使猺獞闻镛名相率远遁寻进按察使茘浦贼来宼总督朱英以兵属 镛贼闻惊曰此故高州孔副使耶亟遁走镛追击平之】欧磐【滁人成化中充广西右参将分守柳州 庆远讨融县八砦猺克之鬰林陆川贼猖獗攻破之宏治时平府江永安诸獞进广西副总兵思恩土官 岑濬筑石城於丹良庄截江括商利帅府令毁之不听磐自田州还督兵将毁城濬率衆拒击败之卒夷 其城】舒清【德兴人宏治中为广西左布政猺獞反侧不常清御以恩信皆讋服田州土官袭职酬金 帛甚厚清召集属吏示以令章而归其贿於公帑】姚镆【慈溪人宏治中为广西提学佥事立宣城书 院延五经师以教士子桂人祀山魈卓旺镆毁之俗遂变嘉靖初提督两广军务兼巡抚田州土官岑猛 谋不轨镆设计斩之又请改设流官陈善後七事制可】王守仁【余姚人嘉靖中总督两广时思恩田 州土首卢苏王受反守仁至皆诣军门乞降杖而释之因请於田州地别立一州以岑猛次子邦相为吏 目署州事复於田州置十九巡检以苏受等任之悉统於流官已攻破断藤峡猺贼八寨仙台花相诸峒 蛮会疾作卒於南安】张佑【广州人正德时为广西右参将分守柳庆大破府江贼於沈沙口擢副总 兵镇守广西督讨临桂灌阳诸猺又连破古田贼多所俘获已复讨平洛容平乐诸蛮寻以被劾闲住卢 苏王受乱田州总督姚镆召至军中赞画後王守仁代镆询剿抚之宜佑曰以夷治夷可不烦兵而下守 仁纳之苏受果効顺因请於朝命以副总兵镇守思田佑智识絶人驭军有节制与士卒同甘苦不营私 产田州人立祠横山祀之】唐胄【琼山人嘉靖初为广西提学佥事令土官及猺蛮悉遣子入学後迁 左布政使官军讨古田贼久无功胄遣使抚之其魁曰是前唐使君令吾子入学者即解甲】翁万达 【掲阳人嘉靖中为广西副使时议征安南莫登庸万达以为宜先除内寇於是诱执断藤峡猺侯公丁 破其巢而尽平诸不顺命者进参政已毛伯温集兵进剿以万达策登庸遂降】黄佐【香山人嘉靖中 为广西提学佥事正士习毁淫词举节孝立乡社择士民秀者为诸生俾转相告猺獞感悦宼掠为稀】 应檟【遂昌人嘉靖中总督两广桂林平乐诸猺据险肆乱檟与总兵顾寰督兵进讨遂夷其巢】戴鱀 【鄞人嘉靖中以副使备兵府江时蛮贼据江剽掠鱀练士分道入巢合击俘斩殆尽历仙迥松林马尾 石田等山诸蛮四出求抚鱀许之由是咸辑】茅坤【归安人嘉靖中历广西兵备佥事辖府江道猺贼 据鬼子诸砦杀阳朔令朝议大征总督应檟以问坤坤曰大征非兵十万不可饷称之今猝不能集而贼 已据险为备计莫若进剿倏入殱其魁他部必讋谋自全檟善之悉以兵事委坤连破十七砦晋秩二等 民立祠祀之】徐作【南昌人嘉靖中以副使备兵府江时南源残孽为梗榕峒喇仑六窟等巢附之作 督兵分道进剿复峰门寨破其山湾贼周公楼等降昭平上下四屯贼黎福庄怙险以叛又计擒之五指 砦最负固悉平之】郭应聘【莆田人隆庆时由广西按察使历右副都御史巡抚其地讨平府江怀远 诸猺克定阳朔及洛容上油边山诸叛悉平後 涖任时十寨初平奏设三镇隶宾州以土巡检守之而 统於思恩参将十寨遂安】李锡【歙人隆庆中以征蛮将军镇广西剿府江贼獞酋等悉授首柳州猺 据怀远万历元年锡分兵六道并进自统水师独当其冲截浔江大破之贼尽殱移师讨洛容獞及永福 永寜柳城诸贼并以捷闻锡一年内破贼二百一十四巢获首功一万二千余级在任六年威名大着】 郑茂【莆田人隆庆中府江兵备督兵进剿诸叛蛮悉奔溃於六巢各置一堡改三峝为二土司屯兵厄 险复开仙迥马尾二营以通永安修广运足滩二堡以控府江创昭平治以控平梧残猺歛迹】吴文华 【连江人父世泽为府江兵备副使威镇诸蛮万历初文华巡抚广西讨平南乡陆平周塘板寨猺及昭 平黎福庄请终养归起兵部侍郎复抚广西迁总督两广军务】殷正茂【歙人隆庆三年巡抚广西古 田獞韦黄二姓自宏治正德时积年为乱正茂督将讨平之斩其魁捷闻改古田为永寜州设副使参将 镇守建委官运盐之议以其息充军饷综理详密军需赖以不匮终明世增损其法而行之卒莫能易】 俞大猷【晋江人嘉靖末为广西总兵官隆庆初古田獞煽乱大猷讨之贼保潮水巢极巅攻十余日未 下乃分兵自击马浪贼而密令参将王世科登山设伏大破贼军马浪诸巢相继下生擒贼首黄朝猛韦 银豹等百年积寇尽除威名震南服】周起元【海澄人万历中出为广西参议分守右江道柳州大饥 羣盗蠭起起元单骑招剧贼而赈恤饥民甚至】金九陛【崇祯中累迁彬桂兵备讨平猺贼冯异诸峒 闻风乞降且请入峒抚纳左右劝勿行九陛毅然许之比至好言慰谕诸酋相率罗拜受约束而迁】瞿 式耜【常熟人崇祯末以佥都御史巡抚广西南都既覆式耜与丁魁楚焦琏等奉永明王监国於肇庆 而已留守桂林 大兵至偕焦琏力守城获全後郝永忠大掠桂林式耜纠合余烬广西再定及 大兵 入严关诸镇皆逃去城中无一兵独式耜端坐府中俄总督张同敞至誓偕死将就刑从容肃衣冠南向 拜讫与同敞并死同敞江陵人屍植立首坠跃而前者三人皆碎易乾隆四十一年赐式耜諡忠宣同敞 諡忠烈】 本朝孔有德【奉天正红旗人顺治六年以定南王率兵平粤西遂留镇桂林九年靖宝镇将失守分遣 赴援贼李定国从间道突犯桂林麾下李养性孙龙程希孔俱战死有德知不可守乃阖室举火妻李氏 以下并投缳拔剑自刎事闻諡武壮】线国安【奉天寜远州人顺治九年李定国陷桂林时国安镇南 寜亟提师赴援定国遁走十年定国拥衆数万复犯桂林国安与巡抚陈维新合策败之後以征云南功 晋伯爵仍留镇广西先後二十余年安静不扰】李率泰【奉天正白旗人顺治十年总督两广李定国 陷广西诸郡县急攻新会率泰躬提劲卒袭击大破之定国宵遁穷追至邕始还平靖两藩将士欲乘乱 掠高雷浔南率泰侦知驰令禁遏人素惮其威遂止】陈维新【奉天正蓝旗人顺治十年巡抚广西李 定国犯桂林维新偕线国安拒守贼驱象来攻败之复穴地道欲陷城维新遂掘城内地射火箭入穴贼 多死随取土囊垒筑贼计沮遁去事平疏请蠲免两载租赋以苏粤民】于时跃【奉天广寜县人顺治 十二年巡抚广西时桂林初复李定国尚盘踞南大六郡时跃筹兵画饷缓急得济贼以削平交址黎莫 二夷构争相讐杀时跃宜布德威莫遂内附黎亦奉表入贡】李栖凤【汉军镶红旗人顺治十四年总 督两广时广西浔南两郡未平栖凤受事五閲月调兵恢复浔南两郡擒伪江夏王及贼渠陈奇策等积 年负固者次第剪除土司交址率服致贡】田昇龙【奉天正蓝旗人顺治十四年巡按广西疏陈粤民 穷困凡盐埠营债诸弊立除之旗弁有强占民产并夺子女者力为禁止又请改旧藩邸为贡院 国朝 粤西宾兴自此始】彭而述【南阳人顺治末仕广西参政时獞贼猖獗流刼临桂永寜融县而述督兵 进剿计擒渠魁招集流亡计口授田民赖之】马雄镇【奉天辽阳州人康熙初巡抚广西值羣寇煽乱 剿抚并行计斩渠寇杨其清等贼衆瓦解十三年滇南构祸孙延龄叛附雄镇密檄提督马雄潜师讨之 雄迁延不至因蜡疏具状遣子世济世永间道入京乞师延龄詗知夜发兵围署百计胁之不从贼吴世 琮至执之诣营雄镇詈骂不屈阖门遇害赠太子少保兵部尚书諡文毅】佟凤彩【汉军正蓝旗人康 熙初为广西右布政时云南未定粤西屡遭兵燹人民流离凤彩悉心筹画转饷不乏境内安堵】传宏 烈【进贤人以预发吴三桂不轨得罪戍苍梧嗣三桂果叛宏烈召募义兵出龙南庾岭东迎大兵擢署 广西巡抚佩抚蛮灭宼大将军印分兵四出复梧浔郡县数十城後全粤底定以云贵未平疏辞抚篆率 兵进讨取道柳州柳降将马承?惊悸邀计机宜单骑往为所执械送桂阳遂遇害赠太子太保諡忠 毅】郝浴【定州人康熙二十年巡抚广西调剂戎务清理盐政改折米之令除采铜之扰定粤船载送 大兵接替之法絶云南投诚家口遶道之害时撤囘藩斾浴措置晏如凡旧在藩邸佣工人役悉释为民 一时政声远近无不称善】彭鹏【莆田人康熙三十九年巡抚粤西先声所至贪墨股栗下车後省刑 布德减税轻徭粤西旧有鱼胶铁叶之供非本省所产每岁赴粤东购运鹏疏请免之】李涛【德州人 康熙四十一年为广西布政使时有亏官帑者株连他族或漫指民产为巳物追索严急涛廉知其实勘 请咨豁安业者万家】鄂尔泰【满洲镶蓝旗人雍正六年由云贵总督兼辖粤西一切设施凡未便於 民者悉与革除疏请黔粤划江分界添设边疆扼要营汛陞镇安为流府改西隆为属州皆切中利弊土 苗安贴边徼永寜】


南北朝宋顔延之【临沂人少帝时迁始安太守谢晦谓延之曰昔阮咸为始平郡今卿又为始安 可谓二始】齐裴昭明【闻喜人永明三年为始安内史郡人龚元宜云神人与其玉印玉版书不须笔 吹纸便成字以此惑衆前後郡太守敬事之昭明付狱案罪】梁裴邃【闻喜人天监中迁始安太守邃 志立功边陲不愿闲远乃致书吕僧珍曰昔阮咸顔延之有二始之叹吾才不逮古人今为三始非其愿 也】唐李袭志【安康人仕隋为始安郡丞】 【倾产募士拒盗萧铣林士宏屡攻之不下武德初高祖赐书召之及铣平谕岭南六十余州皆送欵封 始安郡公随转桂州都督守桂二十八年政尚清省南荒便之】鱼孟威【咸通九年桂州刺史时灵渠 十八斗门至废孟威以石为铧堤亘四十里植大木为斗门至十八重乃通巨舟】宋柳开【大名人端 拱初知全州西延洞有粟氏常刼民口粮畜开作衣带巾帽选牙吏勇辩者三辈使人谕之栗氏惧留二 吏为质率其酋四人与一吏偕来开厚其犒赐遣还如期携老幼悉至开赋其居业作时监一篇刻石戒 之】常延信【平晋人雍熙中为全郡六州都巡检使充羊状六砦都钤辖诚州蛮归欵命延信驰入深 峒索其要领又逐蛮直趣古镇过西延大木诸峒蛮人慴服】曹克明【百丈人景德中知桂州兼管勾 溪峒公事州人覆茅为屋岁多火克明遴选北军教以陶瓦又激江水入城以防火灾】冯伸己【河阳 人天圣中自邕州改知桂州兼广西钤辖会安化蛮犯边官军不利仁宗遣中人越伸己讨之伸己疾驰 至宜州单骑出阵语酋豪曰朝廷抚汝甚厚汝乃自取灭亡耶皆仰泣罗拜率衆降军门】陶弼【永州 人庆历中杨畋讨湖南猺弼以功得阳朔簿後调阳朔令课民植木官道旁夹数百里行者无署暍之苦 他郡县悉效之】陆铣【余杭人治平中知桂州自侬猺定後交人寝骄守帅常姑息诜至部其使者黎 顺中来诜召问折谕慑伏而去诜遂至邕州集左右江四十五峒首诣麾下閲简壮丁五万补置将吏更 铸印给之军声益张交人遣使入贡】张田【澶渊人仁宗时知桂州异时蛮使朝贡假道与方伯抗礼 田独坐堂上使引入拜於庭而犒贿加腆土豪刘纪庐豹素为边患识田去不敢肆京师禁兵来戍不习 风土往往病於瘴疠田以兵法训峒丁而奏罢戍】萧注【新喻人神宗时知桂州既至种酋皆来谒注 延访山川曲折老幼安否均得权心有献征南策者辄不听】孙构【博平人神宗时交址入寇以构知 桂州声言将犄角捣其巢穴寇闻引去】刘彞【福州人熙宁中知桂州言萧制宜邕桂融钦五部土丁 成丁己上者皆籍之既接蛮徼自惧寇掠守御应援不待驱策而近制主户自第四等已上三取一以为 土丁而旁寨多非四等己上若三丁籍一则减旧丁十之七余三分以为保丁保丁多处内地又俟其益 习武事则当蠲上丁之籍恐边傋有缺请如旧制从之】张颉【桃源人熙宁中知桂州黎峒首领请出 兵自効命颉处其事颉召见补以牙校喜而去诏问何赏之薄对曰荒徼蛮蜑无他觊得是足矣寻罢兵 海外讫无事】熊本【鄱阳人元丰中宜州蛮扰边徙本知桂州至则谕溪峒蛮长戒边吏勿生事请选 将练兵代戍益市马以足骑兵宜州遂无事时以顺州赐李乾德疆画未正交人缘是辄暴勿阳地本檄 问状乾德敛兵谢本因请以宿桑八洞不毛之地赐之南荒遂安转运判官许彦先谋通湖南盐於广西 计口授民度可得息三十万本言桂管民贫地瘠恐不堪命议遂格】徐积【南陵人哲宗时选桂州教 授王师讨交址转运使檄积从军饷路瘴险民当役者多避匿捕得千余人使者使积杖之积曰是固有 罪然皆饥羸病乏不足胜杖使者怒欲并効积积力争不变郭逵宿留不进积谓副使赵卨曰师出淹时 而主帅无讨贼意何由成功因具蛮人情状疏於朝既而逵卨果皆以无功贬】谢麟【瓯宁人元佑初 知桂州融江有夷警将吏议致讨麟部土人使极南而北兵止屯近郡赖以全者甚衆】沈晦【钱塘人 绍兴间为广西经略知静江府南州蛮酋莫公晟归朝用为本略钤辖羁縻之後遁去旁结诸蛮岁出为 边患晦选老将罗统戍边招诱诸酋谕以威信皆诣府请降晦犒遗之结誓而去自是公晟孤立不复犯 边】范成大【吴郡人孝宗时知静江府广西专藉盐利漕臣尽取之於是有增价抑配之弊成大入奏 谓能裁抑漕司强取之数以寛郡县则科抑可禁帝从之旧法马以四尺三寸为限诏加至四寸以上成 大谓互市四十年不宜骤改】张孝祥【乌江人孝宗时知静江府广南西路经畧安抚使治有政绩】 高登【漳浦人绍兴中由富川簿调古县令豪民秦琥不法登置之死一郡快之桂帅胡舜陟以古县为 秦桧父旧治属登祀之登不可】张栻【绵竹人孝宗时知静江府经畧安抚广南西路所部荒残多盗 栻简州兵汰冗补阙籍诸州黥卒伉健者为効用申严保伍羣蛮帖服朝廷买马横山边民告病而马不 时至栻?其利病六十余条奏革之】李浩【临川人孝宗时知静江府兼广西安抚旧有灵渠通漕运 及灌溉岁久不治命疏通之民赖其利邕管所隶安平州其酋恃险谋聚兵为边患浩遣单使谕以祸福 许其引赦自新即日焚撤木栅聼大府约束】应孟明【永寜人孝宗时知静江府兼广西经略安抚初 广西盐易官般为客钞客户无多折閲逃避遂抑配於民公私交病孟明奏除其弊禁卒朱兴弄兵雷化 间声势渐长孟明遣将缚致辕门斩之】赵崇宪【余干人淳熙中知静江府兼经畧安抚靖江属邑十 地肥硗畧等而阳朔修仁荔浦赋独倍崇宪请加蠲减诏递损有差有罗蔓洞者岁寇钞为暴民何向父 子阴导之崇宪置之法因严民彞交通之禁先是部内郡邑有警辄移统府兵戍之在宜州者百人古县 半之崇宪谓根本单虚乃各置兵如戍兵数而敛戍者以归】黄畴若【丰城人淳熙间调灵川令会万 安军黎蛮窃发经略司选畴若条画招捕事宜谓须稽原始乱为区处之方从之】詹体仁【浦城人宁 宗时知静江府阁十县税钱二万四千蠲杂赋八千】冷应徵【分宁人理宗时调静江府司录参军治 狱平恕转运使范应铃列荐於朝】姚希得【潼川人理宗时知静江府主管广西经畧安抚使公事兼 转运判官希得忠亮清俭好引善类广西官署以锦为帟幕希得曰吾起身书生安用此以绘缬易之】 邓得遇【邛州人理宗时摄经畧事兼知静江府德佑元年移治苍梧而静江破得遇朝服南望拜辞投 南流江而死】元石亨祖【真定人至正间除全州路总管时蛮猺入寇城邑居民焚掠殆尽亨祖筑城 郭籍民兵以御寇民得安生】陈南宾【茶陵人至元中授全州路学正先是獠人燹延学宫南宾至亟 请建庙宇仿苏湖学则白鹿洞教规训饬士类文化遹兴】明左君弼【庐州人洪武初特授桂林卫指 挥佥事平上思州黄英杰及弟英览之乱威震两江】李德【番禺人洪武初调义宁教谕时丧乱後黉 舍颓圯生徒零落义宁在粤西尤号荒陋德力为振举文教渐兴】康孝良【洪武元年为永福县丞元 末诸务废弛自孝良涖任殚心经画事无巨细罔不整饬县治学校坛宇皆所修建】李原受【灌阳县 丞洪武中蛮獠寇县原受调官军剿平之复为筑城以备守御】郑曦【福建人永乐中知永福县筑土 为城增修学校立永福堡於县西沿兰麻理定牛摆立堡建?麻驿悉心经画民赖以治】周健【钱塘 人宣德间知全州勤於民事大着声绩考满民乞留进秩还治】罗珦【临安卫人成化中知桂林府西 延阳洞诸蛮时出刼为兴全害珦檄召六峒丁简练以待蛮谋渡湘珦至灵川与战破之又引兵潜山口 蹑杀几尽诸蛮自是敛迹】蒙宗远【番禺人正德中任灵川典史县故多猺獞募民防守名曰打手皆 部官统之宗远约束练习人咸思奋贼犯城率兵斩之自是诸蛮屏迹】顾璘【上元人正德中谪知全 州以兴贤养才为首务重建柳侯书院躬亲校士岁旱尝徒跣祷覆釡山雨随至】胡鹤【信丰人嘉靖 中知永福县值獞贼乱悉心守御以城北山高受敌议增高之重建四门城楼又於凤山巅筑石城贼不 敢犯】 本朝焦勤【武功人顺治十二年知临桂县台使令鞫大狱悉心剖折民以无寃大兵过省军需告急会 本省赋税蠲免帑无余金勤筹画转输纎毫不以累民】江桢【宁晋人顺治十二年知灌阳县当李定 国乱後类兵调至者多掠民间子女桢力请代赎有诬陷平民为盗者坚持审辨悉释之全活甚衆】吴 辂【石门人康熙初任桂林推官理逃人及判盗诸大案以数十计平心剖决得减死若干人衡永食粤 盐为奸啇侵渔委辂行部悉亷得之饷赖以足】

唐曹邺【字邺之阳朔人大中间登第由天平节度掌书记迁太常博士时相高璩白敏中相继薨 邺言璩交游丑杂进取多蹊迳请諡为刺又责敏中怙威肆行諡曰丑其持论不阿如此後徙居桂林历 祠部郎中终洋州刺史有集三卷】曹唐【字尧宾临桂人太和中举进士累为诸府从事及仕诸幕颇 多赠酧有诗集】于向【字仁忠临桂人咸通中从高骈讨安南有功授本州团练使黄巢入桂林溪峒 蛮响应向出兵御之巢退走又败蛮於都狼山孤军深入蛮遁向亦被创卒巢遂陷桂管】赵观文【临 桂人乾宁二年放进士榜二十五人观文第八被黜者诉不当乃重试观文遂魁多士是时刘季述辈专 横观文以为言忤时相意因谢病归】宋李观象【临桂人五代时依湖南周行逢为掌书记行逢临终 记以後事令其子保权善待之宋师压境观象劝保权幅巾归朝保权幼懦不能用及湖湘平宋太祖闻 观象尝为保权画谋以为左补阙】王世则【永福人太平兴国进士第一太宗幸金明池宴世则第琼 林苑进士赐宴自此始淳化初世则以右正言使交州还朝条事迹及山川形势上之进直史馆与尹黄 裳冯极等伏阙请立许王为储贰谪蒙州後徙知永州】朱道诚【字信中全州人幼孤母俞多病截发 延医卒葬庐於墓侧有冬笋瑞竹之异景佑四年有司以状闻赐绢米及卒郡守赵昕题其墓曰朱孝子 墓其子扬善亦庐墓至和二年赐米帛如其父故事】唐子正【字几卿兴安人治平初举孝亷後通判 邕州熙寜八年冬交址围邕与苏缄固守外援不至城陷与缄死之】殴阳辟【字晦夫灵川人至和间 与弟简同学诗於梅尧臣之门元佑六年辟举进士任雷州石康令时苏轼南迁与之交游乞休归居无 完壁】唐叟【字元老桂州人少孤嗜学家贫授徒养母绍圣间以经明行修举为雷州海康令苏轼南 迁过之握手道旧後调池州通判遂归旧隐邹浩谪昭日访其家赠诗甚多】唐谏【字子方全州人初 名册元符间与乡人蒋举上书论时事崇宁间申严党禁入党人籍退屏田里後易令名登政和五年第 尝知峡州亷介多惠爱】季珙【字温之永福人大观间会宜州蛮入寇以御贼首功补右职进筑南丹 州以珙摄州监押为先锋羣蛮畏慑纳款归疆积官至武功大夫剧贼刘花三萧聚自?吉入寇广东朝 廷议择将御之除广东路至则尽俘其衆槛贱首送京师历邕州团练使金人围汴珙募死士入援北至 卫州敌衆数万扼其前珙战死赠忠州防御使】蒋炳文【字仲虎兴安人大观间通判融州南渡後诣 行在上书言时事宰相赵鼎荐为中都官炳文愿外战自试除琼管安抚秩满奏事忤权臣意遂辞归】 唐时【全州人政和间进士初名时臣御笔为去臣字绍兴中官鄂岳间值岳飞将兵应付军需甚有劳 绩飞荐之召见奏事任静江理定令官至丰州守】蒋周翰【字崧卿兴安人太学生刻意读书靖康初 金人犯阙上疏请持国书使西夏请兵入援如唐回纥破安史故事不报後官德庆府教授】黄齐【字 义卿临桂人绍兴间进士调富川尉改判柳州赐对齐曰桂林宾兴数狭折纳输重诏增乡贡三人减军 输布钱九万有奇摄新州踰年种刺竹围城千二百余丈後知亷州禁采珠民以不扰】李守柔【临桂 人绍兴间登科第为海康令後改倅邕守武臣御下严衣粮不时给将大閲衆汹汹不靖守柔劝使移病 为摄州事下令发帑给诸将引乱者斩之军中肃然历知梧宜新三州】蒋允济【兴安人绍兴间登第 任新化令县人不肯输租允济至官即为要约积年逋租车牛系道後为宾州倅摄昭州先是官出钱一 百予民民输布一匹折布为钱十倍取之允济疏闻减其半寻知浔州及守邕管以亷介闻】刘曦【字 升之临柱人有诗名桂帅李愿中邀赋秦城王气诗欲以媚桧曦托疾不往後帅李大异闻而嘉之题所 居岩曰蛰龙】唐俊乂【兴安人博通经史绍兴间进士建对以直言被黜寻起容州倅移守昭州政成 入奏除知象州寻知廉州未赴摄鬰林郡贼谢实犯邻境俊乂躬率吏民御之实遁去秩满遂请老家无 嬴蓄张栻帅桂时深叹其清约】石安民【字惠叔临桂人绍兴间登第为象州判官累决寃狱以明恕 称分教亷藤二州士知响慕兴起喜为诗弟安行安持俱负文名人号三石同县张仲孚亦以文藻称与 安民相引重着有桂林盛事记】唐则【字世范兴安人少以学行称举进士历官至侍郎归筑馆授徒 以身率後进极寒盛暑不少倦经史皆训诂成一家言】陶崇【字宗山全州人少聪敏十岁赋笔山诗 登嘉泰进士召试馆职撰宋铙歌鼓吹曲及楚词七叙以进理宗在潜邸时崇为讲读官及登极被召陈 保业谨微慎独持久又陈郡县修武备厚民生励士气与史弥远不合出知信州卒諡文肃】蒋公顺 【全州人精研理粤从魏了翁游七年大有得筑室湘源名曰一鹤了翁为之铭会刘之杰制置两淮携 公顺与俱以解安丰围补官监施州清江税再调沅州黔阳尉辟桃源令未赴而卒弟公頔受业公顺亦 义烈不羣】滕处厚【字景仲全州人邃於春秋魏了翁迁渠阳日往从游魏奇之留置门下以古人之 学勉之後调柳州马平簿再辟潭州甘泉酒库兼师募居官守正不阿】元唐朝【字用大兴安人刻意 学选授辰溪教谕值湖湘道阻乃归授徒家塾每讲学必先示濓洛关闽粹论使之体认自得尝折心字 之义为心法纂图後居父丧不复仕】秦仲礼【临桂人武冈峒贼出扰桂诸属邑复闯桂城仲礼从官 兵战走之以功授义宁县尉威摄边猺改临桂令兼防御修筑县治葺学宫团乡兵寛徵敛远近肃然】 赵元隆【字祖森兴安人元末为广西行省都事明师压城元隆分守伏波门城陷与同官陈瑜刘允锡 皆死】明王溥【字士渊桂林人洪武进士由郎中为广东参政以亷名其弟自家来省属吏与同舟赠 以布袍溥命还之曰一衣虽微此汚行辱身之渐也粮运由海道多漂没溥身至廋岭相度形势命有司 凿石填堑修治桥梁教民车运民甚便之居官数年笥无重衣】李文选【临桂人洪武时以孝行旌 表】黄骤【全州人洪武中举於乡为沙县教谕永乐时擢礼科给事中尝三使西域仁宗初上疏论外 夷贡马及官军下番之币词甚剀切帝嘉纳之自是陕西之民少苏寻陞右通政卒】易先【全州人以 国子生为谅山知府有善政洪熙元年交人叛死之赠参政】莫愚【临桂人由乡举为工部郎中宣德 五年帝以雄剧地缺守命部院臣举其属之亷能者补之用尚书蹇义胡濙等荐擢知常州府奏请减宜 兴岁进茶数禁公差官凌虐有司严核上官荐劾之实皆报可秩满郡民乞留巡抚周忱以闻诏进二阶 复任】朱琼【临桂县人正统间举人知开建县有干济才天顺三年流贼攻县治琼身击贼无援死 之】蒋冕【字敬之全州人成化进士正德时累官户部尚书谨身殿大学士与杨廷和恊诛江彬世宗 立大礼议起冕固执为人後之说与廷和等力争之帝谯让及廷和罢政冕当国帝逐礼部尚书汪俊以 怵冕而用席书代之且召张璁桂萼物情甚沸冕抗章极谏帝不悦令驰传归冕当正德之季持正不挠 有匡弼功世宗初朝政虽新而上下杆格弥甚冕守之不移卒龃龉以去论者谓有古大臣风隆庆初諡 文定】刘本【临桂人成化进士授刑部主事宅忧庐墓有白莲芝草之瑞有司闻於朝旌门曰孝行】 蒋曙【字景明全州人弘治进士知赣县擢知保定府诸豪敛戢历广东参政平樊家屯贼以功晋副都 御史抚郧阳获贼首倪道真等所在有声绩仕终工部右侍郎】刘天麒【字仁徵临桂人宏治进士为 工部都水司主事分司吕梁正德初阉人自南都诣北者舟经吕梁天麒不为礼及横索颇裁抑之为诸 阉诬奏被逮谪贵州安庄驿丞王守仁亦以事谪龙场驿丞与定交嘉靖初追复官爵】萧淮【字东之 桂林中卫人举正德进士由行人擢御史时宸濠将作难人无敢言者淮奏宜勅锦衣卫逮至究治帝遣 内臣赖义等往戒谕之革其护卫不数日反书闻世宗嗣位淮请刷锦衣冗员数千历佥都御史巡抚延 绥】陈邦修【字德卿全州人嘉靖进士初授行人迁给事中劾郭勋严嵩张瓒胡守忠等不职又极论 楚世子逆悖乞勅定东宫出阁往还仪节陈清牙牌等疏帝皆嘉纳累迁南太仆少卿】屠楷【字良植 临桂人嘉靖进士由兵部主事迁吏部时诸僚高叔嗣李舜臣等负气相高楷独简点诸曹亦以此重之 尚书汪鋐用事楷典选一无所狥累陞工吏兵三部尚书卒諡?简】吕调阳【字和卿临桂县人嘉靖 进士授编修历官礼部尚书侍穆宗经筵每讲辄先斋沐期以精诚悟主往往援引经传列古义以规时 政帝嘉悦之神宗时进文渊阁大学士以朴忠受知卒諡文简】殷从俭【字汝中临桂人嘉靖进士历 官广东屯盐佥事摄岭东兵备提孤军御倭有劳隆庆时累擢佥都御史巡抚福建识治体勿为苛细仕 终副都御史】唐一岑【字锺卿临桂人嘉靖中举乡试知崇明县倭窥吴道由崇明一岑督励战守具 倭来攻败之已尽鋭复攻力竭城陷死之赠光禄寺丞】蒋淳【字子厚全州人嘉靖进士改庶吉士授 御史方入台遣监刑见杨继盛当刑即为具奏曰继盛越职妄言自取重辟其妻哀恳愿以身代继盛就 刑妻必并命恐伤陛下好生之仁愿缓其死奏上不报移疾归】曹学臣【字希明全州人万历进士历 知石首海寜治行最擢御史时册封日本正使李宗城遁归神宗惑石星言欲遣给事一人充使因察视 军情学臣抗言不可触怒下狱将置死子正儒刺血三上书愿以身代後获赦谪戍寜远卫天启中赠太 仆少卿崇祯中旌正儒孝子】吕兴周【临桂人万历进士授礼部主事迁郎中时郑贵妃专宠神宗将 并封三王举朝无敢言兴周疏争中外韪之】唐世熊【灌阳人万历中举於乡历知永平府值兵燹後 极力拯救全活者万余人迁山东盐运使崇祯十一年间分守济南西门城陷死之 本朝乾隆四十一 年】 【赐諡节愍】唐俨【全州人万历中以孝行旌其门】唐良鋭【全州人天启中举於乡知灵璧县李 自成攻城急良鋭率民固守力竭城陷抗骂而死之乾隆四十一年】 【赐諡节愍】蒋秉采【字衷白全州人天启中举於乡知灵邱县崇祯七年八月 大兵攻灵邱秉采 亟募兵死守力绌衆溃投缳而死阖门殉之在乾隆四十年】 【赐諡烈愍】文昌时【全州人天启中举於乡知临淄县以亷慎得民城受围与训导周辅共守城破 举家自焚周辅亦被难在乾隆四十一年】 【赐諡节愍】蒋佳徵【字五休灌阳人天启四年举於乡崇祯中知盱眙县治甚有声县故无城佳徵 知贼必至训民为兵十年贼果来犯乃设伏要害而亲率兵往诱贼殱甚衆贼怒环攻之力战而死其母 闻之亦投缳死赠尚宝卿兼建表忠祠并母奉祀之乾隆四十一年】 【赐諡烈愍】朱永吉【字飞之桂林人崇祯间云南巡抚王位讨普名声擢为游击屡破贼衆後吴必 奎通贼永吉身被重伤力战不已会诸军皆溃自刎死之乾隆四十一年】 【赐諡节愍】唐一中【全州人崇祯时由举人为钜鹿教谕大兵破城抗节死之乾隆四十一年赐諡 节愍】蒋秉芳【字昆瑞全州人明末流寇猖獗尝作南迁疏言金陵形势及二祖并建两都深意与却 敌制胜之方寻以明经授柳城司训贼至不屈死之乾隆四十一年】 【赐諡节愍】朱旻如【临桂人以功拜镇西将军督兵守平乐时诸镇望风遁旻如坚守孤城城破死 之乾隆四十一年】 【赐諡烈愍】孟泰【全州人瞿式耜守粤泰为兵从焦琏战有功授守备佐守将等御全州屡战胜後 守 将降泰恸曰忍负国耶尽药其妻妾死乃自杀乾隆四十一年】 【赐諡烈愍】陈大本【阳朔人性至孝母死未葬会邻家失火仓卒不能举棺伏棺号哭天为返风火 不之及同县莫秉伦亦以孝着庐墓终身】 本朝刘霈【灌阳人贼曹志建蟠踞龙虎关霈招义勇屡败之後以力孤为贼所擒诘之曰谁为主此谋 者霈厉声曰汝以悖逆吾恨不能手断汝贼怒剐之】朱大宝【灌阳石户所部下军人顺治三年羣盗 夜砍城行刼大宝巡逻见贼突至奋勇独登手击一贼曳至县署前羣盗蜂集为所杀邑人立像祀之】 唐之栢【字长卿灌阳人顺治举人性孝友康熙初授汉阳令陞南安昆阳二州牧俱着声绩历擢刑部 郎中致政归教训子侄足迹不入城市】唐正发【字昌期全州人事巡抚马雄镇会孙延龄叛粤正发 怀雄镇血流并负其少子世永稚孙国桢出重围由间道抵京延龄闻之收击正发眷属妻蒋氏自经子 士介被戮贼平授凉州镇守备历擢淅抚标中军游击所至有声】易友亮【字连美全州人为巡抚马 雄镇本标守备孙延龄之变雄镇密令友亮赴柳请援事急友亮与唐正发守道文焕等潜出雄镇幼子 世永及孙由间道赴都延龄幽雄镇别室友亮鬻产赂贼得通音问供给无缺雄镇死友亮收遗骸草葬 之事闻授兖州游击守道授广东守备文焕授守备职未仕】杨启祥【字永昇灵川人康熙时充抚署 承舍巡抚马雄镇为孙延龄所逼启祥以雄镇长子世济潜奔湖广守关盘诘诡称江南医人旋报知江 西巡抚具疏上闻贼平授山西夀阳守备】刘懋藻【全州人康熙己酉举人性孝友亲殁哀毁骨立飦 粥三年先祖遗产悉界诸侄历光山令有善政擢御史寻转江南漕运使】梁敦峻【字也千全州人早 孤事母尽孝母病侍汤药衣不解带康熙壬子登贤书嗣值吴三桂叛伪党有招之者峻奉母远避深山 後为延长令乞侍养归母年九十三夀终峻以哀毁卒】蒋市【字肆柯全州人康熙丁卯举人任魏县 令涖政精明巡抚下其事於所属以为法魏滨漳河久罹水患芾躬负畚锸五日夜堤成长四十里衆名 曰蒋公堤後以病归增置祭产率子弟行家礼乡人称之】陈宏谋【字汝咨临桂人雍正甲辰进士由 翰林历官中外凡历巡抚者十有三任以总督兼巡抚者四任入为吏部尚书乾隆三十六年以东阁大 学士予告归卒于道 赠太子大傅 赐諡文恭入贤良祠宏谋内行敦笃奉职勤慎少有过失所在 视官如家爱民如子兴利救弊知即为之在乡奏免粤省劝恳浮粮捐设临桂学田因事设宜率多类 此】马宏树【全州人以孝着闻乾隆四十二年 旌表】

宋仇悆【益都人秦桧方主和议以为异已以朝奉郎少府少监分司西京全州居住】明刘三吾 【茶陵人元末避兵广西行省承旨授靖江教授迁儒学副提举明兵下广西乃归茶陵】


唐柳宗元【河东人元和中徙柳州刺史因其土俗为设教禁州人顺赖其俗以男女质钱约不时 赎子本相侔则没为奴婢宗元与设方计悉令赎归其尤贫力不能者令书其佣足相当则使归其质观 察下其法於他州比一岁免而归者且千人耳】刘蕡【昌平人太和初宦官益横自蕡对策後旋有甘 露之祸中人深嫉之诬以罪贬柳州司户参军】宋张守约【濮州人至和时欧阳修荐其有智略知边 事权知融州峒将吴侬恃险为边患捕诛之】袁抗【南昌人抚水蛮寇融州转运使俞献可檄抗权融 州推官督兵粮与谋军事蛮治舟且至抗即杨梅石门两隘建水栅二据其冲贼不得入後因置戍不 废】黄畴若【丰城人淳熙间调柳州教授训迪後起以善诱称】刘子荐【安福人知融州以亷静着 闻】明苏铨【洪武初柳州卫指挥佥事獞贼攻刦融县铨率兵往剿贼败散後复聚衆剽掠铨计擒之 遂畏服不敢出又于海亦为卫指挥佥事守大藤峡蛮聚衆攻刦海破之一方遂安】张霖【洪武中知 马平县爱民如子有虎噬人霖告於城隍设槛以捕明日即获二虎峝贼为患都督韩观统兵抚之贼据 险不服曰若张知县来即投顺霖乃衣寇入峝贼皆感泣出降】陈骏【河源人永乐中知柳州府马平 寇围城骏作榜投城下示以祸福许其自新寇歛衆退岁饥骏倡属劝分计口赈之】张金陵【吉水人 正统间谪雷塘驿丞象州屡为猺獞侵扰起金陵署州事既至掲榜抚谕示以恩信遂解散民始得安 业】胡高【安福人成化中知象州单骑谕峝贼示以祸福贼渠法庆慴服就抚建州治修学校境赖以 安】刘琏【鄱阳人宏治末知柳州府屡征诸獞有功正德初鱼峯贼周鉴煽乱琏率兵数百御贼贼败 追之援兵不继为所陷被害】沈希仪【贵县人嘉靖中为古江参将平象州武宣融县猺贼初柳州城 外五里即贼巢军民至无地可田希仪至渠魁宿猾诛捕殆尽诸猺畏服不敢为盗】郑舜臣【上虞人 嘉靖中知柳州府时抚臣征古田调狼兵十余万屯城下狼衆无统属恣行扰民舜臣密遣材官数辈擒 四人磔於市不书姓名各营自相疑阻其患遂息】马希武【隆庆中知怀远县当苗猺蹂躏後议城旧 县为守御猺不利啸聚攻围希武与经历俞冕典史陆锦郑?徐士科巡检郑元英皆遇害】苏朝阳 【晋江人万历中知怀远县时县城残破借治融县朝阳亲历各峒疆地遂成丹阳镇民猺向化】 本朝许鸿儒【浙江太平人顺治四年知罗城县随征四载缘兵燹城荒土司叛乱桂林屡为伪党窃据 罗城孤立无援被执不屈骂贼死弟男五人俱被害事 闻赠按察佥事恤?如礼】于成龙【山西永 寜人顺治十八年知罗城县革重耗减盐引招集流移劝垦荒田地错苖疆奸宄杂处成龙申明保甲禁 带刀杖获盗果实立即诛戮自是寇贼屏息】熊飞渭【南昌人康熙十年知融县柳州降帅马承?叛 奴民苏际盛曾亚池乘变纠合永寜土司刦掳思管镇融城小兵稀人情危惧飞渭部署二十四团长申 明约束各给信牌领事给钱募民增窝舖集堡目分城而守贼知有备不敢攻城赖以全】江臯【桐城 人康熙二十一年知柳州府地经兵燹臯殚心绥辑流亡复业他邑民有被掠在柳者资送之饬关津抚 猺獞政绩甚着】

唐白耸【马平人仕为义胜都将光启中寇入郡境尽驱其民掠财帛耸率所部败贼夺而归之】 宋覃庆元【融州人景德进士大中祥符间拜御史中丞庄重不阿遇事敢言举朝服其公正】覃光佃 【庆元子博学能文开宝进士为监察御史弹劾不避权势进武骑尉知滙州军事时沿边将士多贪功 妄杀及媮惰不职悉惩以法寻陞沿边都总管兼劝农使外筹军政内肃朝仪咸倚重焉】覃昌【光佃 子庆历进士官至国子祭酒闭户讲学其教人一本六经有文集行世】王之才【雒容人少好学与同 邑张亚卿齐名登庆历进士历官工部侍郎有吏治才亚卿终亷州通判】宋士尧【马平人皇佑中侬 智高寇邕州士尧率兵救之与智高战不胜被害赠屯卫大将军】明邓敏【象州人洪武举人为礼户 主事少孤事母以孝闻母卒居丧哀毁及葬庐墓三年】周琦【字廷玺马平人成化进士邃於理学着 东溪日谈十八卷成化中獞贼猖獗时为南户部员外上疏指陈多中时弊时论韪之同县简弼者宏治 举人官肇庆府通判亦以讲学称】吕景蒙【字希正象州人宏治举人历御史性矜洁自贵谪判頴州 转汲县令少嗜学所着有定性?蒙象郡学的二书】戴钦【字时亮马平人正德进士擢刑户郎中为 尚书林俊所重每属草稿钦长於诗与何景明马汝骥辈游後坐议大礼廷杖殁着有鹿原集王溪存 稿】俞勉学【字行甫马平人嘉靖进士知钱塘县擢御史时太宰汪鋐秉铨不法列其奸状以闻下诏 狱寻以鋐败得释历天津兵备副使严世蕃嫉之嗾言官疏劾事白补贵州历任福建按察使】徐养正 【字吉甫柳州卫人嘉靖进士授礼科给事中改户部右侍郎劾严世蕃奸状嵩怒矫旨廷杖谪通海典 史量移肇庆府推官嵩败起南工部尚书】张翀【字子仪马平人嘉靖进士授刑部主事疾严高父子 乱政抗章劾之下诏狱谪戍都匀穆宗初召为吏部主事历佥都御史巡抚南赣有剿赋功仕终刑部侍 郎卒諡忠简】李允简【字可大融县人嘉靖时由举人知内江县旱祷暴赤日中三日霖雨大沛後陞 思州知府事许保黑苖为乱参将石邦宪等讨之许保突思州刦执知府挟以求原赎允简乃传语邦宪 令亟进兵自投盘山关崖下贼弃之去思人舁还至清浪卫而卒诏赠贵州副使】孙克恕【字推之马 平人万历时举於乡历官贵州副使分巡思石道安邦彦之乱战死有虎守其骸不去蛮人嗟异事闻赠 太仆卿】龙文光【马平人天启进士崇祯间以吏部郎督学贵州历陞四川巡抚值张献忠寇属剿兵 措饷守御力竭城陷骂贼不屈死】覃文应【柳城人天启岁荐授四川巴县丞时流贼张献忠围攻城 陷文应具朝服北向拜遂投井死其子懋德亦投井从父弟文质被执砍手归道其事】戴宸【马平人 博览羣书渊源理学崇祯时以郷荐任浙江常山教谕建青云楼立馆舍以造士後陞开化知县土寇窃? 执胁不屈死之】 本朝温如珍【马平人顺治初伪义宁伯龙韬盘踞柳庆民遭荼毒知县许鸿儒驻防副将沈邦清俱被 害如珍奉命协剿阵斩逆韬恢复柳庆授都督佥事】曹应元【字腾宇怀远人顺治初粤西未平流贼 李来亨等作乱应元散家赀纠聚乡勇分布守御为邑保障弟应魁亦以武功着】曹维屏【怀远人康 熙时抚蛮将军传宏烈授参将职衔委以团练维屏躬冒险阻率猫獞擒逐余孽境赖以安】

宋张庭坚【广安军人徽宗时蔡京欲引为己用庭坚不肯往京大憾後遂编管象州】龚英【瀛 州人徽宗时以侍御史抗疏论事削藉编管象州徒步适贬所】


宋张从吉【毘陵人太宗时知宜州屡破溪蛮转运使陈尧叟上其状迁殿内崇班】冯伸已【河 阳人仁宗时知宜州乐善蛮寇武阳伸已遣谕悉还所掠莫世堪负险强黠为边患伸已以计擒之置於 法】吕璹【晋江人景佑初通判宜州会侬智高入寇转运使檄璹与兵会或劝勿行不听将二千人蹑 贼後得首虏为多】赵拚【兰溪人庆历中为宜州别驾诚心爱民尤加意士类讲究身心性命之学士 习为之丕变出入琴鹤相随建放鹤亭於大号山岭鹤死瘗於龙塘之源民思公德即其地建瘗鹤亭 云】和斌【鄄城人皇佑中抚水蛮罗世念犯宜州守将战死斌乘暑昼夜趣兵至怀远寨因示弱骄之 蛮果大至斌走诱至平城列八阵以待之分骑翼其旁自被甲出为衆士先殊死战蛮大败世念率酋党 内附遂以荣州团练使知宜州境赖以安】范祖禹【英宗时为龙水令惠爱宏深】苏绅【晋江人神 宗时为宜州推官後宜州蛮叛时绅已为三司盐铁判官上言剿蛮事甚悉朝廷施用其策】谢麟【瓯 寜人元佑初以西上阖门副使招捕辰溪猺贼功诏使经制宜州獠降其种落四千八百人纳思广洞民 千四百室得铠甲二万褒赐甚渥】俞若着【宜州通判崇寜中黄庭坚谪居是州时党论甚严士大夫 削轨扫迹惟若着为经理馆舍敬礼不怠又遣二子执诸生礼人咸嘉之】张自民【建昌人嘉定间以 宜州教授摄州事施政循良甚重教化以州用嬴钱二十万建龙溪书院後授知宜州】韩璧【淳熙间 知宜州清俭恺悌修建学宫作兴士类先是养士之租岁入仅五十斛璧增至二百斛且月给公帑钱以 助供给】明王仕忠【洪武中知宜山县慈祥恺悌深得民心甫三载陞知夀州民不忍其去】翟迪 【淄川人永乐间知庆远府以寛简得人心在郡九年当报政之京士民诣郡攀留不得相随入都者数 百人伏阙请还报可】杨禧【太和人宣德中知庆远府亷公仁恕秩满民乞留进秩视事加至布政 使】叶祯【高要人天顺初为庆远府同知时两广猺贼蠭起列郡咸被害祯募健儿日训练峒酋韦最 强数败官兵祯生系其党悉衆攻城旗山守将拥兵不救祯率健儿赴战贼却去祯子公荣殱焉顷之贼 复围鸡刺诸村祯率三百人趋赴战於人头山下身被数创手刃贼一人与从子官庆及三百人皆死时 三年正月晦日也岭南素无雪是夜大雷电雪深尺许贼惊异释围去诸村获全事闻赠右参议守臣立 庙祀之】吴让【南海人天顺二年知庆远府所辖东兰南丹那地三州土官各馈白金三百两悉却不 受南丹知州莫必善倍数力恳让口占四句遗之曰贪泉爽酌吾何敢暮夜怀金岂不知寄语南丹贤太 守原封回赠莫相疑一年卒民泣慕之】周一清【临海人天顺中知庆远府值猺贼为乱乃募壮士籍 民兵贼不敢犯後征大藤峡有功】姜琯【弋阳人成化中知庆远府剧贼韦七旋韦万妙等久拥衆为 乱督抚不能平琯先後讨斩之诸蛮震惧东兰等州咸归侵地】王显高【绵州人嘉靖初知庆远府刚 介严明尽除积弊凡蠧役害人者悉绳以法南丹等州猺蛮桀骜痛惩之而复其侵地尤加意教化新学 宫复书院士习丕变】秦柽【嘉靖中知庆远府沉毅有谋时永定土司韦启邦屡刼官帑有司畏其骁 勇不敢发柽诱启邦至斩之苗民慑服】戚秉忠【万历中官指挥署河池哨会横岭贼蓝龙返焚刼秉 忠密赂其仆动息皆知斩其党蓝金蓝本伟等龙返集衆来攻秉忠领兵潜伏洞口伺间直入杀龙返横 岭遂平】 本朝白启明【奉天人康熙二十一年知庆远府时初经兵燹田亩蒿莱启明竭力抚循劝民垦辟境内 饶裕复以时修举废坠建学宫葺城垣皆捐俸成之不以扰民】

宋冯京【字当世龙水人庆历中举进士自乡举礼部至廷试皆第一试知制诰避妇翁富弼当国 嫌拜龙图待制知扬州改江寜府召还知开封府出安抚陕西请城古渭以断夏人右臂除端明殿学士 知太原府神宗即位改御史中丞王安石为政京论其更张失当进参知政事数与安石论辨为吕惠卿 所谮罢知亳州徙成都哲宗即位范祖禹荐为宣徽南院使拜太子少师致仕卒諡文简】何旦【宜州 人神宗时以边赏补三班崇职官至武经郎尝为海南四川都巡检司苏轼谪海外旦与友善及还家无 所有惟多藏苏轼手书而已】何浚【宜州人宣和间贡赴辟雍帝幸学问春秋疑难对称旨赐进士出 身】唐凤仪【宜州人庆元间以时科文学出身初授宾州司理参军後为化州路推官所至以亷能 称】明冯俊【字士彦宜山人天顺进士历刑部郎中折狱明信成化中擢福建臬副历广藩不避强御 所至有声陞副都御史巡抚四川奏改马湖土知府为流俊天性刚毅遇事敢为尤砥砺清节】高嵩 【字世瞻宜山人宏治中举於乡伴读兴府世宗即位录功拜太仆少卿遣行视京营诸处操骑及顺保 河三郡马政会议大礼有上言乞迁显陵者嵩极言不可乃止迁太仆卿上言马政便宜数事甚着剀 切】李文凤【宜山人嘉靖进士历官云南佥事以疾归性简亮博识书传更勤谘询着有月山丛谈】 陈学夔【宜山人嘉靖进士知江夏县以卓异擢御史甚着风采巡抚陕西御贼有功复按云南以骨鲠 亷直得罪遭左迁後复擢湖广常岳兵备】 本朝高熊徵【字渭南宜山人顺治庚子副贡生康熙十三年吴逆构乱孙延龄叛时岑溪失守伪总兵 陈士龙据之熊徵与邑绅士募乡勇斩士龙复岑溪十八年授桂林教谕兴学劝士文风丕变後陞井陉 知县广西巡抚彭鹏亷知其实特疏荐之超擢两淮盐运使在官多惠政】

宋黄庭坚【分寜人崇寜中赵挺之执政庭坚素与有隙转运判官陈举承风旨上庭坚所作荆南 承天院记指为幸灾除名羁管宜州】


宋蒙延永【长沙人五代未知宾州宋初以扞贼死节】杨居政【开宝中知宾州始创州治建城 卫氏】王举【咸平中知宾州开古漏关凿崖烧石旧时人迹不到至是可通车马】崔与之【广州人 宁宗时擢?遣宾州军事郡政清简】明蔡运【南康人建文时知宾州有惠政永乐初以勤王论死】 吴孟俅【定安人化化中知宾州八寨蛮屡为寇乱孟俅单骑入寨抚谕皆罗拜受约束後以忧去八寨 峒彛及南丹宾州二卫所旗军相率乞留孝宗许之】高友玑【乐清人正德初田州土知府岑猛以罪 废改置流官命友玑以右参政知田州事至则开示顺逆待以至诚为设科条建学校平猺贼四境宁谧 会朝议复猛官召还】张凤【宜春人正德中以左参政署思恩府事时兵变後土目纵横凤抚辑流亡 修举废坠在任六年威惠翔洽】张佑【广州人嘉靖时王守仁平田州寇命佑部分其衆即请以副縂 兵镇之屡破剧贼】桂鏊【贵池人嘉靖间知思恩府有文武才王守仁奏迁府治以荒田驿经营开创 半赖于鏊在任数载四境宁谧】侯国治【南海人万历初知思恩府先是学宫在郭外草创简陋每河 涨诸生病涉国治为迁於府治东】李应祥【九谿卫人以武生从军积功至思恩参将万历七年廵抚 张任大征十寨应祥与有功即其地设三镇筑城列戍应祥方职营建会擢松潘副縂兵当事者奏留之 以新秩涖旧任时马平贼韦王明寇乱力战破之四境安辑】朱国杞【严州人崇祯末知思恩府值隆 安县土贼马日仙挟妖术倡乱犯思恩国?遣官兵一战擒之余寇悉平】 本朝张绥远【奉天人康熙中知思恩府有惠政郡治半属土司广建义学由是猺俗渐知礼义】

唐韦厥【上林人武德间持节压服生蛮开拓化外诏领澄州刺史】宋梁仲保【宾州人勇挚出 衆以三班奉职充本州团练宝元中知州吴元球以仲保豫平安化蛮之劳新增给奬之侬智高引衆向 宾仲保迎战势不敌死之】韦旻【上林人元佑间应举不第遂隐于罗洪洞据山林泉石之胜聚书楼 中闭门诵读学问淹通】明杨宗盛【宾州人洪武中以举人读书成均学士宋讷试其文称善授编 修】岑瑛【思恩人为本地土知州谋略过人正统中尝奉征调屡着功勲遂晋州为府秩加都指挥 使】宋迪【宋吉之宾州人性至孝亲有不悦肃衣冠待罪必俟释乃退天顺时举於乡授广南府通判 尽心民事改补顺宁府通判民皆称谓亷直吏】李璧【字白夫武缘人宏治中举於乡任兰溪教谕从 章懋讲学蒐辑三礼经传考订锺律及乡射冠婚仪节累官户部员外郎所着有名儒録明乐谱诸书】 黄晹【那马土司目嘉靖三十五年以从征南赣功陞都司佥书加同知俸致仕民被其泽立像祀之】 甘用世【宾州人家贫力学事母孝登嘉靖中乡试知龙游县甚得民心以乞养归哀毁呕血卒】蒙询 【宾州人嘉靖举人任湖广承天府推官迁知归州申减茶税楚人思之立祠以祀】宋瑬【宾州人嘉 靖举人任四川铜梁知县专尚德化释李方等九人之寃酉扬永顺十四司构怨往招抚之衆皆辑化迁 儋州知州锄豪强寛徭役弭昌江水患复榕庄公田化生黎为编民奏立顺黎附黎二图乡人安业卒於 官後祀於东坡祠】苏良贞【思恩人以明经任山东滨州州判迁卫经历後家居崇祯十七年羣盗入 城同弟良辅良臣率乡勇拒战被害有司立忠义祠春秋致祭焉】李弟【上林人年十四盗杀其父弟 奋身拔刀连杀三贼抱父屍竟为贼所害诏旌其门】

宋王巩【莘县人从苏轼斿绍圣间轼得罪巩亦窜宾州数载始还】


晋干宝【新蔡人始安太守治尚清静公退即务着述】南北朝宋顔延之【琅琊人始安太守在 郡建读书台於独秀山】南北朝齐裴昭明【闻喜人为始安内史郡人龚元宣谬云神人与其玉印自 称龚圣人前後太守惑之昭明付狱案罪】唐敬超先【代宗时昭川刺史杜甫题高适诗序云今海内 忘形故人独汉中王瑀昭州敬使君超先在】李邰【延唐人太和中为贺州刺史有惠政】宋周辅成 【道州人大中祥符间为贺州桂岭令有惠政即周惇夫之子也】梅挚【新繁人景和间知昭州时官 岭南者多惮瘴疠不愿往挚作仕者五瘴说鎸於石】高登【漳浦人绍兴二年授富川县主簿董弅闻 其名檄谳六郡狱复命兼贺州学事学故有田舍时巳罢归买马司登请复旧守不能夺卒从之】俞献 卿【歙人为昭州军事推官会宜州陈进乱象州守不任事转运使檄献卿往佐之及至守谋弃城献卿 曰临难苟免可乎贼至当力击柰何弃去初昭州积缗钱巨万献卿尽用平籴至积谷数万及大兵至赖 以馈军】柴中行【余干人宁宗时广西转运使辟为干官摄昭州郡事蠲丁钱减苗斛赈饥羸转运司 委中行代行部由桂林属邑历柳象宝入邕管问民疾苦先行而後闻捐盐息以惠远民】元余永【至 正间以湖广宣慰使权知平乐先是学宫在考盘涧西毁於兵柘拔元善摄郡监核学租捐俸募民新之 永受规画程功之力居多】明张信【河南人洪武初平乐府同知政务大体尤属意农桑学校後以课 最擢知府】马宥【山东人洪武初知荔浦县加意新附之衆经制立法建学校立城社置四乡八都十 七里百废其举】张昊【海康人正统中知平乐县奏复军营侵地建堂宇学舍】伍绘【四会人景泰 间知荔浦县改迁城邑建文庙学舍民得安堵盗贼屏迹】尹浦【成化中任平乐同知府境皆巉山深 箐猺凭险出没剽掠浦纵火悉焚林薄猺溃散规筑城堡据守要害自是平乐遂为安土】金玉【内江 人宏治中知平乐府草寇为患玉增凿後山为二堑以严外卫於城下辟为路令军士更番廵警贼闻不 敢近一作余玉】梁鱼【顺德人宏治间知平乐县先是猺蛮梗化军旅 兴田野半芜鱼奏蠲乐山津 平二里浮粮五百余石间有不能输者复移商税助之】张佑【铅山人正德间任兵备副使会荔浦寇 起亲部兵督战破之修恭城城建富川守御所筑锺山镇城葺广运足滩二堡饬边固圉】金杰【汤溪 人嘉靖中知富川县会涝溪寇起杰定计剿之贼大挫而遁嗣是诸峒巢不敢动】方思贤【顺德人万 历中知昭平县北陀獞黄琏宝等负险不服徵输监司议征剿思贤直抵其巢宣布威德猺獞皆帖服】 欧阳东凤【潜江人万历中迁平乐知府抚谕生猺皆相亲如子弟因白督学监司择其俊秀者入学猺 渐知礼让税使横行东凤力抗之】唐梦鲲【番禺人崇祯中知富川县有抚御功又定计剿猺加意抚 民民赖之】 本朝尹明廷【吴县人顺治中知平乐府有惠政贼李定国?城执之去明廷不为屈潜逸归後贼败巡 抚陈维新仍令守平乐明廷星夜驰至赈恤贫乏被难者定国复来攻遂战死之】周令绪【旴?人顺 治中以按察副使分守平乐时疆域新附令绪拊循备至民赖安辑李定国陷城被执不屈死之】杨荣? 【阳城人康熙七年知平乐府先是犴猾辈利猺獞所有多借人命奸盗罗织致猺獞走险激成大狱荣? 廉得其情力杜积弊一时豪杰股栗囹圄空虚】唐凤【潮阳人康熙七年以都司佥书守贺县军法岩 明桂岭诸猺獞惮之孙延龄附吴三桂叛凤诣督府陈破贼方畧以援剿游击镇岑溪时土镇蠭起凤破 斩伪总兵林万胜孙云客於藤县义昌乡王邦相张宏?於容县坡里民赖以安】刘钦隣【仪徵人康 熙十三年知富川县孙延龄附吴三桂钦隣募义勇为战守具会守防把总杨虎奸民蒋吉士等私受伪 劄执钦隣送桂林啗以高爵不为屈囚之自缢死 赠太仆少卿諡忠节】吴锡绶【山隂人康熙十七 年为罗定都司平乐为贼所据锡绶率所部从抚蛮将军傅宏烈集兵恢复贼将吴世琮拥衆猝至锡绶 同千总谢得功谭瑛把总翟应麟白队雷震何华杨昌梁大等出战力尽并死之】胡醇仁【山阳人雍 正二年知平乐府时修仁十排獞贼负固为暴甫视事即讨平之在郡五戴正已率属兴利除弊士民爱 戴六年征八达寨?贼奉檄监纪军务以瘴卒于行营】

汉徐徵【字君求茘浦人延禧中仕郡为督邮适中常侍唐衡遣客至苍梧买珍奇客怙衡阶多减 所值又淫凶过甚徵收客郡市髠笞之乃白太守太守大怒收徵付狱主簿力请乃释郡中称其敢决】 宋周渭【字得臣恭城人建隆初刘鋹据五岭渭脱身北走上书言时务太祖召试称旨累官至殿中侍 御史改两浙益州转运使赐金紫真宗嘉其清节】陶绍宗【平乐人开宝间从潘美擒刘鋹以功授龙 平县令除鋹苛政境内大治太祖闻其贤擢光禄卿】林通【字达夫富川人仁宗时为御史弃官归素 工诗隐居豹山邑人名其山曰隐山岩曰潜德】韩迥【昭州人仕至太子中舍嘉佑中引疾归转运使 李师中高迥气概为诗赠之】元光【昭州人隐居乐道不求仕进崇宁中邹浩谪居昭州与光游有赠 诗】林勲【贺州人政和进士为广州教授建炎三年献本政书十三篇大要因古井田约税钱米及赋 兵马更番之数妇贡绢绵非蚕乡者以布麻代书奏擢桂州节度掌书记又上比校书二篇历指桂地当 垦田出谷之数张栻得其书寄朱子谓勲一生用功於此所至有惠政乃广中人材之卓然者】陶致完 【平乐人绍兴进士拜监察御史立朝方正为秦桧所忌解绶归】毛士毅【富州人高宗时为化州石 城令贼李接来攻城士毅与尉曰当以死卫百姓遂纠合义丁与贼战衆寡不敌被执骂贼死赠承事 郎】毛炳【字文虎富川人性倜傥不羁乾道中以平寇功授横贵廉三州督巡检使後交寇犯境死难 赠太尉】毛温【富川人为钦州灵山簿时交趾寇?钦亷白三州守吏皆望风遁温纠合土豪与战辄 胜贼势遂挫而遁事闻召对加职】明陶秀【昭平人事亲孝尽以家产付弟知会昌县有以贿入者辄 峻却决狱无留滞】李时敏【平乐人成化时为信宜知县以才武称尝与孔镛共平猺贼以功迁知化 州粤人并称孔李】蒋玑【字天启恭城人宏治举人知连城县县初无城玑筑城凿濠工甫就而武平 贼刘某乡乱隣县多被剽掠惟连城得全後檄捣它贼轻入被执不屈遇害赠府同知】莫骏【平乐人 正德举人累官南京户部员外郎以亷介称骏为诸生时猺贼掠其村母齐氏遇害骏请兵深入俘其贼 首以献仍上兵食戍守之宜为久远计昭人诵其功】李安【富川人常熟主簿李昭宗养子嘉靖中倭 航海来犯安从昭宗为前锋屡杀贼後以力寡不支遇害】唐世尧【平乐人万历进士授宁波推官擢 吏部主事佐冢宰陆光祖推举万国钦饶伸皆以国本建言得罪者随镌秩归中人有采榷於昭者官吏 莫敢谁何尧以大义力折之诸璫皆侧目世尧亦不复出仕居家以孝友称】萧日高【字旭祥平乐人 崇祯中任峨嵋县主簿流贼张献忠圉城日高悉力拒守城破殉难死 本朝乾隆四十一年】 【赐谥节愍】 本朝张宗璠【字瑞之恭城诸生事亲以孝闻父殁未葬值伪兵至乡人逃匿璠守父丧不去兵欲毁棺 璠以身蔽之刀刃交加几死不避贼为感动棺得全】骆之埙【恭城人同母莫氏避难北流母为兵所 执埙哀恳放母兵露刃胁之再四不免母子俱被害】

宋范祖禹【华阳人哲宗时贬昭州别驾安置贺州】邹浩【晋陵人徽宗时窜昭州僦居仙官岭 下所居有清华阁得志拱北二轩五年始得归】黄葆光【黟人蔡京使言官论其附会交结泄漏密语 诏以章掲示朝堂安置昭州】洪兴祖【丹阳人秦桧当国祖尝作程瑀论语解序语涉怨望编管昭 州】胡铨【庐陵人绍兴八年上书力排和议编管昭州】


汉何敞【九江人元始中为交趾刺史苍梧广信县寡妇苏娥将所有杂缯百二十匹欲往旁县卖 之赁牛车载缯其上暮止鹄奔亭为亭长龚寿所杀踰年未?厰行部宿亭中夜未半娥出告敞遣使捕 寿考问具服下广信县验问与娥语同牧夀父母兄弟皆系狱请并斩以助阴诛报曰可】喻猛【和帝 时为苍梧太守以清白为治】陈稚升【东汉时为苍梧太守治尚清静民化之囹圄恒空】陈临【南 海人东汉官苍梧太守小民有遗腹子为父报怨杀人法当死临知其无嗣令其妻侍狱中後产一男郡 人歌之】隋裴肃【闻喜人炀帝时为永平县丞甚得夷人心岁余卒夷獠思之为立庙於漳江之浦】 唐元结【肃宗时为容管经畧使身谕蛮豪绥定八州民乐其教立石颂德】王翃【晋阳人大历中为 容管经畧使初蛮獠梁崇牵等据容州前经畧使侨治藤治翃曰我容州刺史安可客治他所必得容乃 止出私财募士有功者许署吏於是人自奋不数月斩贼帅欧阳珪因至广州请节度使李勉出兵并力 勉不许翃曰愿下书州县阳言以兵为助冀藉此声成万一功勉许诺翃乃移书义藤二州约皆进讨卒 破贼擒崇牵等悉复故地】李晓庭【藤县刺史大历四年与容州刺史王翃相结讨贼引兵克复容 州】戴权伦【贞元初为容管经畧使绥徕夷落威名流闻其治清明仁恕多方畧所至称最】韦丹 【万年人贞元中为容州刺史教民耕织止惰游兴学校民贫自鬻者赎归之禁吏不得掠为隶始城州 周十三里屯田二十四所教种茶麦仁化大行】崔方实【元和十年容州兵马使破蛮贼黄探平其窟 穴献俘以闻宪宗嘉之】蔡少卿【容管经畧左押衙兵马使破黄巾贼尽灭之收复故地】谢肇【广 明元年容管经畧使讨卒叛懿诏书嘉之】郑畋【荥阳人平宗时梧州刺史交广邕南兵旧取岭北五 道米往饷之船多败没畋请以岭南盐铁委广州节度使韦荷岁煮海取盐直四十万缗市?吉米以赡 安南罢荆洪等漕役军食遂饶】李复【为容州刺史兼本管招讨使先是西原乱吏获反者没为奴婢 长役之复至使访亲戚一皆原纵】宋母守素【龙门人太祖时知容州兼本官诸州水陆转运使先是 部民有逋赋者或县吏代输或於兼并之家假贷则皆纳其妻女为质守素表其事即日降诏禁止】洪 湛【上元人端拱初知容有戍卒谋窃?者湛侦知亟收斩之】陈执中【南昌人威平中知梧州上复 古要道三篇真宗异而召之】郎简【临安人真宗时知藤州兴学校养士一变其俗藤自是始有举进 士者】梁适【东平人康定中知梧州五岭自南汉时民间折税已重转运使以调不足复欲折之适为 奏免】李亨伯【龙溪人绍圣二年知梧州兴学校劝士有政声】萧盘【宣和间权知梧州军事课农 桑兴学校百废具举暇则引诸儒饮射读法有古循吏风】陈宇【莆田人绍兴间知梧州岁旱手写救 荒十余事行之属县商米四集人以不饥留郡余六万斛建炎盗起增额且半宇累疏得仍旧流亡来归 猺獞帖然】蒋南金【吴郡人嘉定中知容州兴学校立贡院在任三年日以教养为事未尝有逸游之 举】谭惟寅【高要人淳佑中知容州建思贤堂纪元结等五贤善政效其行事】赵若铣【咸淳中知 容州叛贼杨先攻城若铣与战力竭死之】元朱国宝【宝坻人至元间以管军万户镇守梧州路安抚 司事开诚示义招降黎民蛮洞】文魁【衡阳人至顺中知藤州时经寇乱城邑荡然魁始立州治修城 隍建学校政化大行】冯思贤【乐城人至正间知藤州律身亷洁御下寛简惠政甚多】明王清【洪 武初容州同知时经寇乱民不聊生清缮城隍立学校劝农桑陞本州知州】河源【吴江人永乐中知 梧州府岁饥僚属议请赈源曰自梧达京师八千里得请民死久矣即?廪赈济赖活者衆俗信鬼多淫 祠源悉毁之】龙韬【曲江人成化间为容县知县容自洪永间屡经寇变民病额输得韬奏请蠲旧额 五之三民困稍苏】翁万达【揭扬人嘉靖中知梧州府咸宁侯仇鸾镇两广纵部卒为虐万达缚其尤 横者杖击之鸾为歛戢閲四年声绩大着】陈监【石屏人万历中知梧州府梧城大火公私俱毁民皆 露处监徒步赈恤申法令以戢奸究民得复所修龙堤浚鳄鱼池瀦水以便民】李邦才【鹤庆人万历 中任怀集县值猺寇谢龙崖作乱邦才单骑入嘉峒营以计擒斩之】 本朝沈伦【最陵人顺治八年知梧州府时梧疆初辟伦招徕安集大兵经由郡邑悉心经理纎毫不扰 民间後值贼李定国寇梧力竭城?不屈而死】陈纬【临昫人顺治十八年知苍梧县慈惠亷洁精敏 敢为有巨豪以奸事行毒杀一儒生纬鞠得其实狱具寻为有力者贿释之纬立取置之法人皆称快再 期卒於任箧笥萧然】张义【新兴人康熙四十三年知岑溪县亷介自持革排门月夫诸例以除民累 讼者即日剖断胥役无能为弊】阎玫【真定人顺治十四年梧州司理巡按田昇龙行部知玫刚正檄 与相随接逮积蠧论如律时镇标占据城中民屋玫言之昇龙疏请给还民得复业】刘广国【潜江人 顺治十四年知岑溪县地经土镇残害频年不耕民采蕨充食广国为给牛种俾垦荒田县熟粮不满五 百石而逋者皆穷民广国不忍催科遣家人归取金代偿之】杨廷耀【辽东人康熙四年任梧州刺史 土贼唐三蛮等屡刦官饷廷耀捕斩之盗患遂悤分榷梧关刋定税货则例按往来船户人给一纸吏役 乃不敢苛索署容县事李定国余党窜踞大荣山连结猺獞廷耀以计擒逐远近帖然】

汉陈元【字长孙苍梧广信人父钦习左氏春秋元少习父业为之训诂建武二年与梪谭杜林郑 兴俱为学者所宗时议欲立左氏传博士范升以为左氏浅末不宜立元诸阙上疏与升相辨难凡十余 上卒立左氏学元以才高着名辟司空李通府时大司农江冯上言宜命司隶校尉督察三公事下三府 元上疏言不宜使有司有察公辅之名帝从之通罢元复辟司徒欧阳歙府数陈当世便事及郊庙之礼 以病去子坚卿有文章】丁密【字靖公岑溪人性清介非家织布不衣非已耕种不食毫发之馈不受 於人父丧庐墓有双鳬游庐旁小池见人驯伏後遭母丧复庐墓三年双鳬复至人以为孝感】顿琦 【字孝异苍梧人居母丧独身筑坟历年乃成手植松栢成行哀毁踰制有飞鳬白鹤栖息於庐间】申 朔【字元游苍梧人性亷慎终身不纨裤举孝亷为九贞都尉後击贼有功】邓盛【字伯直苍梧人为 姊归令闻母病解印绶立去及归母卒居丧尽礼太尉马日碑嘉其孝行寻为太尉诸曹掾时彭城相左 尚以赃获罪三府掾属拷验踰年不竟更选盛覆拷盛至狱沐尚解械赐席尚感盛至意即引笔具对时 人语曰一问得竟臯陶邓盛】衡毅【苍梧人少员勇畧与同郡钱博皆为太守吴巨所信用建安中巨 为步隲所杀毅博念部曲旧恩且隲之来非汉命乃兴军逆隲於苍梧高要峡口与战隲几败会毅少? 隲乘之遂溃毅与衆千余人皆投水死】三国吴士燮【字威彦苍梧广信人父赐桓帝时为日南太守 燮少游学京师事颍川刘子奇治左氏春秋察孝亷历迁交趾太守献帝赐燮玺书进绥南中郎将督七 郡领守如故时道路断絶而燮不废贡职诏拜安远将军封龙度亭侯建安十五年孙权遣步隲为交州 刺史加燮左将军复迁卫将军封龙编侯燮体器寛厚谦虚下士中国士人往依避难者以百数耽玩春 秋为之解注在郡四十余年卒】士壹【燮弟初为郡督邮辟司徒府黄琬为司徒甚礼遇壹董卓作乱 壹亡归乡里燮表壹领合浦太守次弟?九真太守弟武南海太守兄弟并为列郡当时贵重百蛮震 服】唐李尧臣【藤县人贞观中进士累官至交州刺史赐其里门曰登俊】宋陈坦然【苍梧人景德 中宜州兵杀守将胁叛官卢成均以叛攻象州坦然以成均同郡单骑射书贼围为陈祸福贼分党南掠 趋容县境坦然复抵贼垒谕降之後佐桂州幕仕至殿中丞】潘盎【苍梧人农智高之苍梧索盎问之 曰吾欲奄有岭南为王何如曰殄灭不久何王之有智高大怒遂害之盎容色不改】李用谦【藤县人 绍兴初历侍御史司谏着直声上时政十六事切中利病後官国子祭酒诸生服其学行从子奉政知和 州论割弃唐郡海泗四州与金人和不可累官至翰林学士】元封履孙【字道坦容县人至顺间进士 为藤州学政知邕州以亷明着子盛甫善古文词着有容州人物记】熊天锡【岑溪人博学多才以贾 似道当国不应试元初一举登第】明李观智【字克明苍梧人永乐中举人累官至广东岭西道景泰 中广西羣寇起督抚王翺以观智谙土俗使之抚谕大藤诸寇悉降】宋钦【苍梧人为湖广参议正统 十四年麓川乱尚书王骥西征钦督饷不避艰陕历官湖广布政致仕天顺六年寇?梧州钦骂贼遇 害】吴廷举【字献臣苍梧人成化进士正德初历广东副使条奏太监潘忠二十事语侵刘瑾诏下狱 几死戌雁门瑾诛复官擢副都御史是时宁王宸濠蓄异志廷举陈江西军政六事为预防计世宗初累 陞南京工部尚书卒諡清惠弟廷弼字荩臣宏治举人廷举下狱瑾禁勿通饮食廷弼窃馈饷之廷举荷 校吏部前廷弼卧其械下刑部主事宿进见而哀之奏上吏部尚书张彩言于瑾乃论戌】甘思忠【字 秉直苍梧人性至孝母卒庐墓三年闻陈宪章讲学往从游都御史林选荐授藤县丞】余全【藤县人 性至孝成化间贼?城执其母去全持金赎之贼索无厌全乞以身代母遂被杀而母得脱】霍荣【藤 县人正德举人庐墓尽礼娶瞽妇终身不置妾置义田以恤宗族知阳江县以礼义谕贼贼为解散】 本朝曾士扬【苍梧人俊秀聪頴少举於乡潜心程朱之学训迪後进肃然有规矩虽燕居必盛服端坐 隆冬酷署手不停披郡邑乘多其手辑】高熊徵【字渭南举溪人顺治副贡康熙十三年吴三桂构乱 孙延龄叛据广西远近震讋熊徵为平滇三策并讨贼檄献总督金光祖伪总兵陈士龙据岑熊徵集乡 勇斩之游击唐凤来镇守请熊徵共商机宜屡破贼兵擒斩伪兵林万胜孙云客等又随凤赴肇破贼於 封川擒伪总兵吴天伟大将军传宏烈复梧州署熊徵团练同知寻补授桂林府教授继调思明後擢知 井陉县会广西巡抚彭鹏至亷知熊徵守城破贼事特疏荐之授两浙盐运使】张尔修【字远尘苍梧 人性至孝父早卒以力养母折节读书固穷不隳康熙十三年吴三桂叛伪镇蜂起其壻屡以乡兵破贼 贼恨之岑溪?尔修絶粒死】李茂【字天毓岑溪人明末举人康熙闲滇中叛乱茂鼓励乡勇杀伪总兵 陈龙二人後贼踞岑茂被执愤恨而死】覃石长【怀集人康熙时其母被虎攫去石长奋击虎虎弃去 复回顾以身当之母子得全】锺大器【怀集人庠生父早故母李氏多疾躬事汤药不假手仆婢三十 余年如一日及母卒建祠屋测肖父母像祀之】廖标【字君如岑溪人举於乡有孝行居丧三年不饮 酒食肉时郁北遭兵後难民无所归标辄收食之并赎还子女之被掠者】

宋秦观【高邮人徽宗立由雷州放还至藤州出游华光寺为客道梦中长短句索水欲饮水至笑 视之而卒】高登【漳浦人以忤秦桧编管容州谪居授徒家事不以介意】


汉唐颂【番禺人为布山县令县境民夷杂居号难治颂寛和为理不事威讋民感其政无梗化 者】谷永【灵帝时为郁林太守以恩信招降乌浒蛮十余万内属皆受冠带开置七县】三国吴陆绩 【吴郡人出为郁林太守加偏将军给兵二千人绩意在儒雅虽有军事着述不废归无装取石以重其 船人号鬰林石】晋毛炅【建宁人泰始七年守鬰林郡壮勇慷慨为吴将陶璜所执不屈而死】南北 朝宋俞括【为鬰林守政尚安静郡人悦服】刘勔【彭城人大明中为郁林太守先是费沈伐陈檀不 克勔既至随宜剪定】宋姚坦【济隂人太宗时知浔州有异政盗息民安】梁頵【高要人祥符中任 武仙主簿劝善惩恶民多德之】程珦【开封人皇佑间知龚州欧希范既诛郷人或传其神降言当为 我南海立祠於是迎其神至龚珦诘之投之江中其妄乃息】孙沆【黟县人仁宗时知浔州改作庙乐 召吏民子弟之秀者亲为讲说南方学者遂盛】卢革【德清人?历中知龚州蛮人冠桂管骚动革经 画军需先事而集移书安抚使杜杞请治诸郡城及易长吏之不才者又言岭外小郡合四五不当中州 一大县无城池甲兵之备将为贼困宜度远近并省之後浓智高叛九郡相继不守皆如革虑】范直方 【吴县人绍兴间知浔州政尚寛简】杜天举【绍兴间知浔州入对言土官教谕未足为後进模范乞 见任有出身或特奏名兼摄诏从之】冯源【建炎间以武仙主簿署县事以安静见称】廖德明【南 剑人孝宗时为浔州教授为学者讲明圣贤心学手植三柏於学宫浔士爱敬之如甘棠累官知浔州皆 有声】崔与之【广州人绍熙间授浔州司法参军常平仓久弗葺虑雨坏米撤居廨瓦覆之郡守欲移 兑常平之积坚不可守敬服更荐之後判邕州】元祝蕃【至正间为浔州经历一夕课子读书忽旋风 灭烛户外若有人称黄氏诉寃者开户并无人迹诘旦鞫狱果得黄姓寃状遂为辨释】陈本道【通判 贵州至正间峝贼围州城本道率兵出战贼败去】侯元采【贵州吏目至正间署州事时城池颓废损 家财佣民筑濬一日峝贼出掠元采偕弟信卿帅兵逆战生擒贼首斩获无数】明李复源【雩都人洪 武中平南县主簿招还流民数百户度田教之垦艺迁县丞蛮寇起集民壮战於蛇岗为流矢所中死】 胡济【南海人正统中知平南县藤峡猺獞屡出侵掠济筑城卫之总兵韩观征剿蛮平民多就俘济力 为辨释全活甚衆】 本朝刘浩【辽东人康熙时为浔州守孙延龄以桂林叛附吴三桂狥诸郡县浩婴城拒战伪总兵侯成 德陷平南复助兵攻浔势炽甚副将蒋秉监献城内应执浩父子五人送贼营暴烈日中抗节不屈同时 殒命家口百余悉被害赠太仆寺卿】周岱生【德化人康熙时知平南县闻孙延龄附叛党衆四出侵 掠岱生亟修城堞缮兵器以备贼趋平南岱生偕典史武佐鼎迎战於大峡石斩贼将欧伦等数十人又 战於武令峡复斩贼千总吴飞龙等伪总兵侯成德忿甚麾贼拥火器来攻衆溃岱生被执死之妻杨氏 自刎子儒亦遇害赠按察使佥事佐鼎亦被执贼欲降之七日不食骂不絶亦死之】陈尧贤【仁和人 雍正间知浔州府有惠政置府义仓修建府学立前守刘浩父子忠义祠以平南知县周岱生典史武佐 鼎配祀捐赀修城垣先是郡邑患虎尧贤悬重赏募勇士缚杀两虎害遂止】

汉养奋【字叔高鬰林布衣和帝时举方正诏问隂阳不和或水或旱奋对以长吏多不奉行时令 干逆天气百姓困乏衆怨郁积故隂阳不和风雨不时也及和帝永元中颖川大水桓帝延熹初京都蝗 献帝初平中六月寒风如冬俱以奋对为证】五代南汉梁嵩【平南人刘龑时历官翰林学士见龑多 苛政乞归养母因献倚门望子赋龑怜之听其去锡赉有加辞不受但请蠲本郡丁赋从之】周邦【字 顒若平南人南汉时官御史大夫以直节着】宋粟大用【字行之武宣人年九岁大中祥符间以通五 经应童子科至汴京入见真宗奇之特补登仕郎後仕至南雄太守】谢洪【武宣人与弟泽皆以文学 名时号二凤】梁诏【贵州人少孤奉母以孝着母卒结茅墓所有甘露芝草之异後为广东提刑司干 官苏轼南还见而重之署其亭曰甘露林曰瑞松】施才【贵县人仕宜郡倅宣和间莫往洞蛮叛才平 贼有功仕终永州太守】明宾继学【平南人正统举人历文选司主事廉介不阿铨法一淸尚书王鳌 器重之】甘泉【贵县人成化举人授常州府推官以忧去从补苏州从征崇明海寇有功值刘瑾用事 免官归着有东津稿】沈希仪【字唐佐贵县人嗣世职为奉仪卫指挥使机警有胆勇智计絶人正德 中屡破义宁荔浦临桂灌阳古田等贼进署都指挥同知嘉靖时田州屡叛总督姚镆王守仁多用希仪 计遂平之以参将驻柳州渠魁宿猾诛捕殆尽诸猺畏威不敢为盗柳城四旁数百里无攘敚者积功至 都督同知贵州总兵官希仪为人坦率居恒谈笑洞见肺腑及临敌应变出奇人莫能测尤善抚士卒尝 得危疾部兵多自戕以祷於神与四川何卿贵州石邦宪并称一时名将】岑孝子【贵县人逸其名家 贫甚佣工隣家日必三省其亲及亲丧乡里为歛资助葬日至墓下哭拜有司月给禄米旌其门】 本朝黄毓奇【桂平人诸生明季盗起扞御一方颇有力康熙八年邑人杨其清作乱郡守刘灏谋於毓 奇率郷勇拒守城赖以全後土寇易天章领贼千人掠下都里毓奇预为备大破之】谢天佑【桂平人 康熙十五年马雄猖獗掳掠至崇姜里甘村天佑挺身见贼说以利害贼遂止尝修大黄江以通舟楫由 良四埠至崖龙长一百余里无担负之劳且可资灌溉乡里赖之】麦琯【字白生平南人康熙岁贡年 十四应童子试邑令键城门考校琯闻父溘逝坠出城 异之吴逆变伪总兵某闻其名屈致之避居藤 县後历官训导皆有贤声】杨永清【平南人康熙间处士值兵变负母避乱拾野蕨以奉母为虎所攫 力击得脱又为贼所虏将刃之永清号泣请免将水一碗跪进母贼怜而释之】

宋赵子崧【宋宗室建炎初贬龚州未几放令自便道梗未能归寓居於浔】


唐吕仁【景云中为邕州司马郁水自蛮境七源州流出民苦横溢仁引渠分流用泄水势自是无 没溺之患】徐申【京兆人为邕管经畧使宣明恩信风行犷俗黄峒蛮纳质自愿供赋归欵是时黄侬 韦周四姓并为西京部首领而侬黄最强黄既纳质三部蛮皆定】辛谠【金城人为邕管节度时管内 蛮侬峒最强与黄峒皆结南诏为助谠察邕虚耗方当息战用固根本会南诏遣使请和谠奏可遣从事 徐云?往报遂和南诏复招抚二峒首领侬金勒等与之通欢持牛酒音乐賫之并遗其母衣服金勒感 悟始罢兵】宋范旻【宗城人太宗时知邕州俗轻医药重鬼神旻禁止割已俸市药以给病者复以方 书刻石置厅壁南汉攻州城七十余日旻拒却之】侯仁宝【平遥人知邕州州之右江生毒药树宣化 县人尝采货之仁宝尽伐去其患遂息】曹克明【百丈人景德中知邕州抚谕左右江蛮甚有恩信是 岁承天节率其党来集克明慰抚出衣服遗之感泣而去独如洪峒恃险不至克明谕两江防遏使黄衆 盈引兵攻之斩其首领陆木前枭於市】冯伸已【河阳人天圣中知邕州治舍有井相传饮辄死伸已 日汲自供终更无恙傍城数里有金花木俗言花开即瘴起人不敢近伸巳酣宴其下亦复无害】杜? 【无锡人宝元间知横州安化蛮寇边杀知宜州王世宁?出兵讨平之上言岭南诸郡无城郭甲兵之 备横为邕钦亷三郡咽喉地势险阻可屯兵为援邕管内制广源外控交址愿择文臣识权变练逹岭外 事者为牧守使经制边事从之】孔宗旦【鲁人为邕州司户参军侬智高未反时州有白气出庭中江 水溢宗旦以为兵象度智高必反以书告知州陈珙珙不聼後智高破横州即载其亲往桂州曰吾有官 守不得去毋为俱死也既而邕州破宗旦被执贼欲任以事宗旦叱贼且大骂遂被害事闻赠太子中 允】张日新【横江寨守将皇佑元年侬智高寇邕州知州陈珙不设备遂率衆沿江东下日新战死】 孙节【开封人狄青讨侬贼寇置麾下为前锋至归仁舖直前?战贼鋭甚鏖战山下俄中枪而殁赠忠 武军留後】杨文广【太原人狄青征南时为广西钤辖知邕州抚御有方士卒乐为効死】萧注【新 喻人知邕州智高走大理国母与二弟寓特磨道注率师往讨获一禆将引致卧内与之语俱得贼情悉 擒送阙下募死士使入大理取智高至则已为其国所杀函首归献】陶弼【永州人至和二年知邕州 邕经侬寇井隧荡然弼绥辑惠养至忘其勤诸峒皆感悦无犯边者邕地卑下会大雨弥月弼亟窒垠江 三门为土囊千余置道上水从窦入即塞之城虽不坏而人皆乏食为发廪以赈水退公私一无所失】 苏缄【晋江人熙宁中知邕州闻交址谋入寇两以书抵桂州守沈起刘彛皆不聼蛮遂入寇破邕四砦 缄勒部队拒守杀贼甚衆蛮知无外援力攻之城遂?缄率其家三十六人阖门焚死赠奉国军节度使 子元後知横州恩信及民咸颂有父风】谭必【江西人元佑间为邕州推官摄郡事会交人复寇邕必 摄兵抗御力战不克交人执之欲诱以利必坚不可夺自缢死】梁顺孙【高要人宣和间以桂州监察 判官监邕州横山田州诸峒金坑旧制输金监官多所需峒丁苦之顺孙抚诸峒以恩信不较其金诸蛮 畏服】邓亷【曲江人以朝散郎倅邕摄郡事邕岁市马界上吏多侵盗马不时至亷尽革其弊岁饥发 廪赈之全活甚衆郡志作邓孝亷】陈大纪【永嘉人嘉泰间知横州以仁惠为吏民所爱秩满适妖贼 侯广李蓝六作乱大纪节制飞虎摧锋两军亲冒矢石与士卒同甘苦开城谕贼擒其渠魁】崔与之 【广州人开禧时通判邕州守武人苛刻衣赐不时给诸卒大閧漕司檄与之摄守叛者帖然乃密访首 事一人斩之】张垓【绍定中知横州以横土瘠民贫家无余藏为置米千石立社仓州民赖之】马暨 【宕昌人咸淳中知邕州邕地接六诏安南旁通诸溪峒暨镇抚诸蛮及置関隘皆有条理大理不敢越 善阐安南不敢入永平诸峒皆上帐册边陲晏然後以功加合门宣赞舍人及宋亡守靖江战死】娄钤辖【前为马暨部将邕守马成旺以城降娄犹以二百五十人守月城不下阿尔哈雅遗之牛数头米数 斛兵皆分米炊未熟生脔牛啖立尽娄乃命所部人拥一火礟然之声如雷霆城皆崩火息视之灰烬无 遗 阿尔哈雅旧作阿里海牙今译改】元任珪【至元间横州路总管人不敢干以私惟以惠民为 务】刘国杰【其先女直人以湖广右丞征广右贼时上思州黄胜许恃其险远与交址寇边国杰身率 士力战贼走象山乃列栅围之伐山通道拔其砦胜许挺身走交址尽取贼巢地屯田以为两江蔽障】 明蔡蒙【吴县人天顺中知南宁府田州土知府岑浦骄悖不法与其族争袭弄兵相攻蒙自至其地以 理晓谕皆感服释仇】罗环【新喻人宏治中知上思州时州始改土为流环以四事建议一曰易风俗 教士子二曰苏民困革土兵三曰通传逓设舖舍四曰别土流革土吏夷俗为之丕变】曾昺【南海人 宏治中为上思州同知先是州以世袭构兵昺请改土为流迁城江北建立州治筑土城立木栅招遗民 给以田种皆得服业】蒋山卿【仪真人正德中知南宁府会征思田山卿约束转输军需克济居民无 扰】王济【乌城人嘉靖中为横州判摄州事访问俗尚利弊召父老庭下集议可否而从革之於是民 知向方盗亦潜弭】霍与瑕【南海人隆?中驻节左江土酋黄金彪背逆督抚方议进剿与瑕剪其羽 翼一矢不遗缚致之遂定以四都叛服不常致南太二府道路阻絶请於朝开建新宁州治】 本朝刘天福【顺治初知永淳县浔州土贼陈邦赋围县城天福率衆拒守城?被害】蠎吉图【满洲 人康熙中以镇南将军率师度岭克复南雄还复韶州叛将张星耀不战而窜所至秋毫无犯及抵南宁 击贼帅吴世琮尽殱其衆军威益振以疾卒於南宁百姓肖像以祀】梁凤翔【咸宁人康熙四十二年 知思州手书训语四条正男女内外之别严师巫邪术之禁广辟荒田重禁私贩风俗一改时有禾生两 岐之瑞】

宋石监【字大观宣化人举进士有文武才皇佑中挟策干余靖以平侬贼功授大理寺承陞中州 刺史寻知桂州充本路经畧安抚使官至尚书】梁世基【横州人由摄官补登仕郎历浔州司户参军 熙宁中特授大理寺丞用法平允】元邓祖胜【宣化人以右丞守永州闻杨璟师至约全桂守者互相 应援全桂援絶璟督师四面攻之祖胜仰药死】明杨名【字彦实横州人永乐中举乡荐性至孝父丧 哀毁逾礼既葬庐墓侧三年有白龟出於庐次人咸以为孝感】任谷【字生之横州人成化进士授南 京户部主事历福建参议奏罢银鑛之役为同官所忌调广东屡着声绩】张翺【字鹏举宣化人举成 化乡荐赋性刚直知龙门县有声绩刘瑾遣便至县索金翺亷贫无以应有富民愿贷出金者翺坚拒之 遂罢归】黄窦【上思州人与弟续一乳而生正德八年黄鏐攻州城兄弟勇敢赴敌同日死时同州凌 安亦拒敌死】陈琚【字宗玉宣化人嘉靖中任德庆州判时罗旁寇炽流毒郡县衆推琚材武提偏师 抚剿遂殱渠降服为分什伍定约束俾与州人互市时有槖寇者嫉琚密摄琚於寇衷甲害之後王守仁 擒寇魁杀之祭告其墓】邓洪震【宣化人嘉靖进士隆庆初历兵部郎中疏请减田租之半俾苏民困 帝嘉纳之寻以疾归神宗立屡荐不起】萧云举【字允升宣化人万历进士历官礼部尚书人谓其甘 陵之党不附君子逆璫之祸不附小人平居嗜古着书有青萝集行世卒諡文瑞】杨汝名【永淳人父 病目以舌舐之目疾复明父卒庐墓三年由岁贡任陆川训导历署太平邑?称亷吏郡志作汝明】陈 文灿【永淳人与弟文炳皆补邑弟子员有武畧渌里寇?部兵征逐军北兄弟为殿灿马?於淖炳不 忍去皆遇害】田鎛【字汝器永淳人嘉靖举人杜门养母足不履公庭遭岁歉灵竹乡聚衆三百人剽 掠时议剿之鏄急白县令请无用兵单骑往谕皆环聼泣下诣县谢罪复为良民倅岳州洞庭湖寇出没 以计擒渠魁余党解散卒于官】

宋秦观【高邮人绍圣初编管横州多所题咏】


明汪浩【正统中为养利州判抚御得宜考满土司乞久任吏部将格之帝曰治蛮俗不可拘常法 从之】罗爵【吉水人宏治中知养利州州署坛壝桥梁并爵剙筑又训诸生以学风俗丕变】胡世宁 【仁和人正德中知太平府太平知州李璿数杀掠吏民世寜密檄龙英知州赵元瑶擒之思明叛族黄 文昌四世为逆杀知府占三州二十七村世宁?兵讨之文昌惧归所侵地降土官承袭长吏率要贿不 时奏以故诸酋怨叛世宁令生子即闻府应世及者年十岁以上朔望谒府父兄有故按籍请官于朝土 官大悦】周墨【太仓人正德中知左州值田州乱後州雕敝甚墨为开田凿井筑城建学州有虎患移 文於神虎自投城下捕杀之】刘永祚【武进人崇祯中为养利州知州有惠政】 本朝黄层【同安人康熙十八年知养利州时吴逆之变伪将围州城层与新太营守备固守寻突围出 身受重创犹斩贼数人以坠桥被执死难】屠嘉正【桐乡人雍正甲辰进士知太平府时思明土知府 黄珠以所属五十村寨请归同知管辖土人不知归流之便从其?者为变掠土署而杀其私属议者命 嘉正往摄土府事而整旅待之嘉正径入布朝廷恩威土民悉定乃密访乱首送寘法因请降思明府为 思州土州】

明邓祥龙【崇善人幼孤贫以粮役为邑令所笞奋志从师析薪汲水以代修脯後举於乡知宁州 有惠政】 本朝麦士奇【崇善人康熙巳酉举人性至孝狼兵蹂躏合境皆逃奇母老不能行乃躬负母夜走四十 里入那寅山中以避母亡哀毁骨立】

明解缙【吉水人永乐初为翰林学士以谏用交趾兵出为广西参议尚书李至刚诬缙怨望改交 趾过思明留寓太子泉与土官黄广成赋咏岁余而去】


胡搢思【广济人康熙十九年授镇安通判时云南土富州沈文崇之子绍基复作乱据府城搢思 抵任不得入随具文请兵议剿贼闻风窜据上甲马隘官兵未集贼复拥衆?城与把总知事皆被执搢 思咬牙喷血厉声骂贼皆被害】邵铨【南阳人雍正四年在奉议州判时土寇罗文罡伏莽刼客渐复 纠衆猖獗自号傲国公铨请?兵身先士卒直捣贼巢讨平之商民镌沐思【如舸斋案思疑当作恩】 石於道口以志不忘】孔传堂【曲阜人雍正八年知府事时初陞流府规制荒陋习俗顽鄙传堂励精 振作革陋弊新文庙制祭器设义学并社学公余诏诸生讲明大义又捐俸建大石桥於城南郡民至今 怀之】

本朝岑统巍【镇安人康熙十九年逆贼沈绍基再破府城杀通判後汉土兵卑集贼窃府印遁踞陇暮 峒时急围恐毁印督将悬赏募能计取者统巍与黄志韬韦天锡共忿贼议捐躯应募白督将曰印可得 赏不敢?愿请辅行二人如印得当速进兵我三人自为计也遂诸贼巢诡出印贼疑不与三人慷慨誓 曰愿以身质如印去而围不解躯命在汝手乃出印授辅行者兵遽进贼恨三人绐已弛备皆腰斩之】 李日瑶【向武州人康熙初吴逆变土田州秉势侵向武时日瑶为镇甲目役上官命率土兵御之日瑶 奋不顾身力战而死】韦天怜【镇安人幼孤奉孀母至孝母疾急医不为下剂天隣哀恳医绐之曰此 非药饵能救除割肉可疗天怜遽持刀袒衣令妻割妻不忍乃自割股肉作?进母病果瘳】


宋余传【莆田人天禧中知北流县兴学校修桥梁和易廉介民猺说服】吴庸【道州人淳熙中 为陆川簿尉时李接反庸率衆捕御身亲六战没於阵帅臣刘焞上其事赠承事郎】明赵天监【洪武 初知郁林州清介自持爱民如子建忠功祠曰我使炎荒之人知有忠义也】李禧【宣德中知北流县 九年奏最当迁民乞留诏加秩还任】郑宝【正德时为郁林州同知署北流县事妖贼李通宝逼其城 与子宗珪出战皆死】林长懋【莆田人英宗时为郁林知州有惠政都指挥陈监贪暴杖杀两百户州 民皆被害长懋奏之置监重辟其卒也州人立庙祀之郡志作茂】王坦【平原人成化间以给事中谪 北流主簿时猺贼出没民多流亡坦设策防御盗贼屏迹】 本朝陆翔华【嘉善人顺治十四年知郁林州李定国余党未靖郁林参将卜云提兵远出贼乘虚突至 翔华率衆登陴固守贼攻城不克引去安辑流亡给牛种劝开垦民得复业】贾汉谊【曲沃人顺治十 六年知郁林州兵燹後地多荒芜汉谊履亩丈量厘正赋役至今赖之】张应胜【江西人康熙时知北 流县时孙延龄拥衆来攻应胜调集乡勇固守三日守备常潜出降贼城遂陷应胜力战为贼所害】贾 有福【锦州人康熙二十三年知郁林州值土寇猖獗浔梧各路进兵会剿有福匹马从征诸盗相继擒 治州经兵燹多逋欠力请蠲除民获安堵】

唐庞孝泰【博白人龙朔中以左骁骑将军为辽东道行军总管与苏定方程名振等征高丽岭西 兵逼蛇水盖苏文来攻孝泰与战手杀数十人兵少力屈死之】宋徐噩【字伯殊博白人仁宗时乡举 摄宜州讨欧希范有功授白州长史皇佑中侬智高叛噩引兵进至亟阳大捷历战於金城驿援兵不至 死之赠大理寺丞】秦怀忠【字伯良博白人嘉佑初以进士令徐闻有异政再任雷州推官平反寃狱 擢佥书雷州军事历知容州】李时亮【字端夫博白人嘉佑中进士累官知廉州有异政熙宁中交人 犯境献平边十策又疏时政得失五十事神宗嘉纳之累迁散骑常侍】冼积忠【北流人绍兴进士官 朝请大夫知白州有治声郡志作积中】坦中庸【北流人绍兴进士官至广东提点刑狱砥砺名节政 绩着闻】陈应【博白人德佑中为南流尹元以谭道福知郁林州应与提刑邓得遇合谋倡义乘除夜 三鼓奋勇登城杀逻卒道福遁去得遇疏上其事擢应藤州知州後元兵大至得遇死难应削迹不知所 终】元龎森【字茂卿北流人至顺中历官台州通判制行廉洁以古名贤自期尝手书汉循吏传於壁 以见意】明陶成【字孔思郁林州人永乐中举乡试为交趾凤山典史尚书黄福荐其贤命署谅江府 教授夷人化之正统中历官浙江副使遇事敢任处州贼叶宗留等作乱成屡破之後与都指挥佥事崔 源战死时景泰元年五月也事闻赠左参政】陶鲁【字自强成子以父荫授新会丞时甫弱冠县令王 重器之勉之学天顺中以破贼功就迁知县成化弘治时屡破剧贼历官至湖广布政使兼广东按察副 使领岭西道事鲁善抚士多智术谋定後战凿池公署後为亭其中不置桥夜则召部下计事以板度语 毕令退故常得胜算而机不泄历官四十五年始终不离兵事然不专尚武寇贼先化之不得已乃用战 每平贼率置县建学以兴教化前後大小数十战夺还被掠及抚安复业者十三万七千有奇两广人倚 之如长城子荆民以父功世袭副千户】李宏【北流人永乐进士擢御史尝上时政十事皆经国正论 多见施行】文旭【字熹旦郁林州人宏治时以岁荐授奉仪卫经历父早殁事母至孝子潜亦以孝称 亲殁庐墓三年潜侄桂少孤天性孝友长於文学嘉靖中举乡荐】何以尚【字仁甫兴业人父世锦以 孝行闻嘉靖末以尚由举人官户部司务会主事海瑞以直谏下狱以尚抗疏论救予杖夺职隆庆初起 光禄寺丞又以劾高拱坐谪拱罢起雷州推官终南京鸿胪卿】 本朝郑振祖【郁林州人顺治初郁林有土寇八镇纠衆围州城历三月城内粮尽有顔伯素者领兵博 白振祖与弟拔祖夜缒城出?诣顔请救未至而土寇萧荆壁先计诱破城三人引兵力战杀贼甚多力 屈遇害】杨嗣秉【郁林州人为诸生早孤母周氏患咯血病嗣秉废业攻医鬻产以供汤药历十七载 侍奉不倦周以夀终】


汉张乔【安帝初为益州刺史元初四年越嶲夷封离叛永昌三郡夷应之衆至十余万破二十余 县诏乔选堪能从事者讨之乔遣杨竦击破离等离乞降三十六种皆附乔因奏长史奸猾激乱者九十 人皆减死论诸夷遂定】龎芝【益州刺史熹平五年讨平叛夷】三国汉诸葛亮【琅邪人建兴元年 领益州牧益州耆帅雍闓杀太守求附於吴又使郡人孟获诱煽诸夷牂牁越巂皆判三年亮率衆南征 所在战捷由越嶲入斩闓等闻孟获为夷汉所服乃募生致之使观营阵复纵使更战七纵七擒犹遣获 获止不去曰公天威也南人不复反矣遂至滇池南中平皆即其渠帅而用之】晋李毅【天水人太康 中为南夷校尉太安元年毛诜等叛讨平之以毅为宁州刺史】王逊【魏兴人惠帝末西南夷叛宁州 刺史李毅卒城中百余人奉毅女固守永嘉四年治中毛孟诣京师求刺史乃以逊为南夷校尉宁州刺 史逊与孟俱行道遇寇贼踰年乃至外逼李雄内有夷寇吏士散没城邑邱墟逊披荒纠厉收聚离散诛 豪右不奉法度者数十家征伐诸夷俘馘千计於是莫不振服威行宁土元帝初累加安南将军逊以地 势形便上分牂牁为平?郡分朱提为南广郡分建宁为夜郎郡分永昌为梁水郡又改益州郡为晋宁 郡事皆施行】唐韦仁夀【京兆万年人高祖时擢巂州都督府长史南宁州纳款朝廷岁遣使抚接至 率贪沓边人苦之多叛去帝素闻仁夀治理诏检校南宁州都督仁夀将兵五百人循西洱河开地数千 里称诏置七州十五县酋豪皆来宾见即授以牧宰威令简严人人安悦将还酋长泣曰天子藉公镇抚 奈何欲去我仁夀以池壁未立为解诸酋即相率筑城起廨甫旬畧具仁夀告以实父老乃悲啼祖行遣 子弟随贡方物天子大悦】赵孝祖【永徽初以左领将军为郎州道行军总管讨白水蛮大勃弄杨承 颠至罗仵侯山大破之逐北至周近水孝祖上言小勃弄大勃弄常诱弄栋叛今因破白水请遂西讨诏 可孝祖军入夷人皆走险进至大勃弄执承颠余屯大者数万小数千皆破降之西南夷遂定】元乌里 特哈达【蒙古人宪宗二年命太弟讨南蛮诸国以哈达总督军事至昆泽擒其王段兴智出师凡二年 平大理五城八府四郡洎乌白等蛮三十七部请悉置郡县从之加大元帅镇大理乌里特哈达旧作兀 良合台今改正】信苴日【僰人段氏之後中统二年诏领大理善阐等城自各万户以下皆受其节制 至元元年舍利畏及三十七部诸爨叛信苴日率衆进讨连大破之爨部平十一年为大理縂管舍利畏 复叛以计杀之於是置郡县署守令行赋役施政教与中州等帝嘉其忠勤累进大理威楚金齿等处宣 尉使都元帅复拜为云南行省参政】张立道【大名人至元十年授大理等处廵行劝农使佩金符地 有昆明池介金马碧鸡之间环五百余里夏潦暴至必冒城郭立道求泉源所自出役丁夫二千人治之 泄其水得壤地万余顷皆为良田爨僰之人虽知蚕桑而未得其法立道教之饲养收利十倍於旧云南 由是益富庶猓猓诸山蛮慕之相率来降收其地悉为郡县】赛音谔德齐沙木思迪音【囘囘人至元 十一年平章政事行省云南俗无礼仪男女往往自相配偶亲死则火之不为丧祭无秔稻桑麻子弟不 知读书赛音谔德齐教之拜跪之节婚姻行媒死者为之棺椁奠祭教民播种为陂池以备水旱创建孔子庙明伦堂购经史授学田由是文风稍兴西南诸夷翕然款附居云南六年卒百姓巷哭帝思赛音谔 德齐功诏云南省臣赛音谔德齐成规不得辄改 赛音谔德齐沙木思迪音旧作赛典赤瞻思丁今改 正】尼雅斯拉迪音【赛音谔德齐沙木思迪音长子至元十七年授云南行中书左丞寻陞右丞建言 三事其一谓云南省规措所造金薄贸易病民宜罢其一谓行省既兼领军民则元帅府亦当罢其一谓 云南官员子弟入质惟达官子弟当遣余宜罢奏可 尼雅斯 拉迪音旧作纳速刺丁今改正】多尔 济【西夏宁州人世祖时为云南廉访副使会诸蛮叛僚佐悉称故去济独居守後为亷访使僰夷与蛮 相仇杀省臣受僰赂诬奏蛮叛杀良民济奏劾废之 多尔济原本作朶儿赤今改正】额森布哈【蒙 古人正元二十三年拜云南诸路行中书省平章政事时阿郎可马丁僰夷为变讨平之遂立登云路府 州县六十余所得户二十余万官其酋长定其贡税 边境以宁 额森布哈旧作也先不花今改正】 程思亷【东胜州人至元二十六年立云南行御史台思亷为御史中丞始至蛮夷酋长来贺意甚倨思 亷奉宣上意绥怀远人且明示祸福闻者慑服云南旧有学校而礼教不兴思亷振起之始有从学问礼 者】刘正【靖州人大德元年为云南行中书省左丞云南民岁输金银甸寨远者季秋遣官领兵往徵 人马费岁以万计所差官必重赂省臣乃得遣徵收之数必十加二而折閲之数及送迎馈赆亦如之正 首疏其弊给官秤俾土官身诣官输纳其弊始革】库克新【赛音谔德齐沙木思廸音第三子大德时 为云南行省右丞条具诸不便事言於宗王王不可库克新与左丞刘正驰还京师有旨令宗王协力施 行由是一切病民之政悉革豪民规避繇役投充王府宿卫库克新按朝廷元额所无者悉籍为民减其 宿卫三分之二令诸郡邑遍立庙学选士为教官文风大兴库克新旧作忽辛今改正】明沐英【定远 人洪武中以西平侯征南右副将军从傅友德取云南乘雾趋白石江生擒达里麻囘梁王走死属郡皆 下遂拔大理分兵收未收诸蛮设官立卫守之诏英留镇思伦发寇定边衆号三十万英大破之诸蛮震 慴麓川始不复梗入朝帝亲抚之曰使我高枕无南顾忧者汝英也英後先镇云南十年简守令课农桑 垦田至百万余亩滇池隘浚而广之无复水患通塩井之利以来商旅辨方物以定贡税视民数以均力 役疎节濶目民以便安卒之日军民巷哭远夷亦为流涕】梅思祖【夏邑人洪武十五年以汝南侯从 傅友德平云南署云南布政司事思祖善抚辑远人安之】张紞【富平人洪武中云南平出为右参政 历左布政使治行为天下第一为布政使十三年凡土地贡赋法令条格皆紞所裁定民间丧祭冠婚咸 有定制务变其俗滇人遵用之】沐春【英长子嗣爵镇云南洪武二十七年平越嶲蛮立澜沧卫其冬 阿资复叛春捣其巢擒阿资越州遂平春在镇七年大修屯政凿铁池河灌宜良涸田数万亩民复业者 五千余户民为立祠祀之】陈廸【宣城人洪武中除云南右布政使普定曲靖乌撒乌蒙诸蛮煽乱廸 率土兵击破之】沐晟【英次子建文元年嗣侯爵镇云南平思伦?余党以其地为三府二州五长官 司永乐四年拜晟征夷左副将军从张辅平交趾进封黔国公予世劵仁宗立加太傅铸征南将军印给 之世镇其地自是为定制子孙相承镇守二百余年羣蛮服其威无敢大肆南服赖之】王恕【三原人 成化十二年以右都御史廵抚云南时镇守中官钱能贪恣甚恕亷得其私通外国状劾能罪当死恕居 云南仅九月威行儌外黔国以下咸惕息奉令疏凡二十上直声动天下当是时安南纳江西叛人王姓 者为谋主?遣谍入临安市铜铸兵器欲伺间袭云南微恕事且不测】王诏【赵州人宏治元年以右 副都御史廵抚云南土官好争袭所司入其贿变乱曲直生边患诏不通苞苴一断以法且去弊政之不 便者诸夷归命边檄宁戢】林俊【莆田人宏治元年擢云南副使鹤?元化寺称有活佛岁时集士女万人争以金涂其面俊命焚之得金悉以偿民逋又毁淫祠三百六十区皆撤其材修学宫千厓土舍刀 怕愈欲夺从子宣抚官刼其印数年俊檄谕之遂归卬进按察使】杨继宗【阳城人宏治初以佥都御 史廵抚云南继宗尝为云南副使三司多旧僚相见欢然既而出位揖之曰明日有公事诸君幸相谅遂 劾罢不职者八人】郭绪【太康人宏治中为云南参议孟养思禄孟养思揲构怨不已廵抚命绪往谕 之绪单骑从数人行旬日至南甸斩棘徒步引?以登及至孟赖去金沙江仅二舍手为檄使驰过江谕 以招徕意蛮人相顾惊曰中国使竟至此乎?兵率衆马数万夜渡江环绪数重从行者惧请勿进绪拔 刀叱曰明日必渡江思禄闻遣使来听命思禄亦继至绪先叙其劳次白其寃状然後责以叛诸酋闻咸 俯伏呼万岁请归侵地及前所留使人】贺元忠【吴县人宏治中为金腾道兵备副使未久即去行李 萧然土人聚百金於驿为赆元忠正色却之送者皆号泣後人目其亭曰却金亭】唐龙【兰谿人正德 时以御史廵按云南钱宁义父参将卢和坐罪当死宁为奏辨下镇抚覆勘会遣官録囚受宁属欲出和 为龙所持卒正其罪土官凤朝明坐罪死革世职宁令滇人为保举而矫旨许之龙抗疏争寝其事】何 孟春【郴州人正德时以右副都御史廵抚云南弥勒州十八寨蛮酋阿勿阿寺为乱焚掠宁州通海孟 春讨斩阿勿生擒阿寺诸寨悉平】陈察【常熟人正德时以御史廵按云南助廵抚何孟春讨定弥勒 州世宗即位疏言金齿腾冲地极边徼既统以廵抚总兵又有监司守备分辖无事镇守中官因劾太监 刘玉都督沐崧罪诏并罢还】陈洪谟【武陵人正德时为云南按察使镇守中官史泰金腾分守中官 刘玉假进贡名索金宝洪谟檄所司母奉行泰纵家人横於道洪谟执而治之】刘节【大庾人正德时 为金腾道兵备副使亷正有威时两镇中官贪甚节力为裁抑权贵侧目革镇之议自此始】姜龙【太 仓人正德末迁云南副使备兵澜沧姚安滇故盗薮龙让土酋酋惧抚谕羣盗悉听命巨盗方定者既降 而贫为妻妾所诟不忍负龙竟仰药死在滇四年番汉大治】唐胄【琼山人嘉靖初擢金腾副使土酋 莽信虐计擒之木邦孟养构兵胄遣使宣谕木邦土酋遂献地】顾应祥【长兴人嘉靖时以右副都御 史廵抚云南昆阳新兴贼作乱应祥与廵按毛凤诏等讨平之居三年所规画便宜凡二十余疏云南人 深德之】欧阳重【卢陵人嘉靖六年以右佥都御史廵抚云南时寻甸土酋安铨凤朝文反攻围会城 重督兵击败之朝文计穷絶普渡河走追兵至殱焉铨逃寻甸为土兵所执贼尽平?甸木邦诸酋数相 雠杀重谕以祸福皆还侵地供贡如故重乃恤创残赈贫之轻徭赋规画塩铁商税屯田诸务民咸便之 云南岁贡金千两费不赀大理苍山产奇石镇守中贵遣军匠凿山压死无算重皆疏论浮费大省山得 永闭】汪文盛【崇阳人嘉靖十五年以云南按察使就拜右佥都御史廵抚其地时安南莫登庸篡位 朝议致讨文盛乃广设方畧招携怀远有武文渊者以所部万人降又招安南旁近诸国助讨皆听命登 庸惧奉表请降愿修贡文盛以闻朝议不许既而毛伯温至南宁受登庸降卒如文盛议】鲍象贤【歙 人嘉靖十五年为云南副使廵抚汪文盛受命讨安南象贤言剿不如抚文盛然之屡迁右副都御史代 石简抚云南集土汉兵七万讨沅江土舍那监监惧仰药死择那氏後立之】曾钧【进贤人嘉靖中为 云南副使两司赴黔国公率廷谒钧始正其礼且厘还所侵丽江府民地】吕光洵【新昌人嘉靖末以 右都御史廵抚云南时苖夷阿方李向阳等为乱光洵督兵讨平之武定土酋凤继祖叛趣兵讨击继祖 遂授首黔国公沐朝弼数致厚贿却不受且发其罪朝弼结权贵倾光洵遂罢归】邹应龙【长安人隆 庆时以兵部右侍郎廵抚云南至则发黔国公沐朝弼罪朝弼竟被逮万历改元铁索菁贼作乱讨平之 又讨叛番栂橃多斩获】邓子龙【丰城人万历十一年为参将镇永昌时奸人罕?与岳凤导絤甸入寇诸土司皆响应子龙至大破之斩罕?其子招罕招色奔三尖山自谓得天险子龙侦知贼间道直捣 其巢生擒二贼乃抚流移数千人会刘綎亦俘岳凤以至帝悦进子龙副总兵官寻坐事禠职後丁改十 寨贼作乱子龙大破之复官】萧彦【泾县人万历中以右副都御史廵抚云南陇川兵大噪兵备姜忻 抚定之而其兵素骄给饷小缓遂作乱过会城彦调兵攻之斩首八十胁从皆抚散自?甸叛孟养车里 二宣慰久仍不贡至是修贡彦抚纳之】沐天波【黔国公沐英十一世孙袭爵镇滇乙酉沙贼陷省城 走保楚雄与副使杨畏知协力固守李定国入滇贼解围走孙可望遣人招天波执义不赴乃约共讨贼 图恢复从永明王入缅诸臣多傲慢天波独事之甚谨後缅酋谋献永明诱天波至木城天波察有变与 王起隆林旗鼓等囊石为鎚击杀数十人遂死之其子忠亮被执亦不食死当沙贼陷城时母陈氏妻焦 氏皆自焚死本朝康熙六十年崇祀乾隆四十一年 赐諡忠节】杨畏知【宝鸡人崇祯中为云南分 廵金沧副使武定土官吾必奎反陷楚雄畏知督兵诛必奎驻其地会沙定州之乱诸郡皆陷西攻楚雄 畏知固守贼引去後孙可望西畧畏知拒战败投水不死踞而骂可望素重其名折矢誓共讨贼畏知要 以不杀人不焚庐舍迤西八府免屠戮畏知力也後以忠直为可望所杀楚雄人以畏知守城功为立祠 以祀乾隆四十一年 赐諡忠节】 本朝赵廷臣【奉天镶黄旗人顺治十八年任云贵縂督兵燹之余继以荒歉廷臣调剂兵民甚有恩惠 性不喜繁侈每行部不过数骑竟有不知其至者】李天浴【奉天镶蓝旗人康熙七年任云南廵抚亷 明勤慎属吏凛然无敢犯法者吴三桂奏请徙滇民天浴力疏止之民赖以安】甘文焜【奉天正蓝旗 人康熙七年任云贵縂督时吴三桂逆节已萌僭侈踰法文焜持大体多所裁抑及三桂叛文焜死之其 时前营游击闫洪标後营游击林宗珍皆于安南卫奋勇接战同时死之事闻赐恤?】李兴元【遵化 人康熙十年任按察使方正执法严抑藩兵不许违禁取利及准折民间子女吴三桂叛守节不屈杖之 下狱寻安置蒙化遇害】赵良栋【宁夏人康熙十九年授云南縂督时 大师围云南久不下良栋驰 至督诸军进攻逼之三日贼溃纳款良栋歛兵不入城即日率所部趋曲靖秋毫无犯有古良将风】蔡 毓荣【奉天正白旗人康熙十九年授绥远将军同诸军恢复云南贼平後改授云贵縂督时逆氛初靖 流离载途毓荣招抚散亡给牛种劝耕作流民渐复业奏上筹滇十疏设施各有条理滇人德之】王继 文【广宁人康熙二十年任布政使大兵讨吴逆步骑数十万米刍阙供议欲取食民间继文白廵抚伊 辟言于都统赖塔及固山贝子章泰等曰现粮可支三日如三日後米刍不继请正继文军法乃急遣员 賫银分市邻邑未三日米刍飞至後廵抚伊辟卒遗疏荐遂抚滇贼平後招徕流民以渐复业陞云贵总 督惠政尤多】范承勲【奉天正黄旗人康熙二十五年任云贵縂督滇经乱後庶事草创承勲至整饬 营伍盗息民安即捐俸修建学宫置礼乐器聘名士纂修通志所规画动中机宜在任六载威惠大行】 许弘勲【辽阳人康熙二十五年任按察使持法刚正无所挠二十七年楚北兵譁滇奸人张麻子等思 乘机为变期以三鼔发弘勲侦得其谋亟白督抚戒谯楼鼓彻夜无三挝密捕乱首十数人无得脱者比 明已斩首悬辕门兵民帖然人服其智】石文晟【奉天正白旗人康熙三十三年廵抚云南豁达多才 畧为政务举大纲先是云南屯赋仍前明旧额科重军民病之文晟疏请减十之六又请增广举子乡试 解额以振起人文士民无不感戴】刘?枢【韩城人康熙四十二年任按察使论囚平恕晋本省布政 使值岁旱减价□粟民不苦饥瘠治六河疏海口大得灌溉之利】魏翥国【昆明人从定西藏剿鲁魁平法戞历任副将雍正八年乌蒙禄万福叛赴援东川为禄鼎明刺伤左股驰保东城旋以创剧卒事闻 赐祭葬?一子】杨名时【江苏人任云南廵抚会征西藏 大师驻省城为营馆舍数宴犒而约束严 明无敢叫嚣凡军民疾苦大者奏请小者更易科条事无遗纎细恩信浃於蛮髳乾隆元年以礼部尚书 卒 赠宫傅谥文定】魏方泰【江西人任学政杜顶替严冒籍革陋规所拔多孤寒励以实践乾隆八 年崇祀】徐嘉宾【奉天人任按察使雪寃惩慝宵小絶迹陞滇藩定义学永制添书院膏火兴水利拯 流移全活甚衆乾隆十一年崇祀】鄂尔泰【满洲镶蓝旗人康熙乙卯举人雍正间迁云南廵抚寻晋 云贵縂督兼辖广西经理三省苖疆改土归流区处尽善功绩最着所在皆多惠政吏民思之晋大学士 乾隆十年卒配享】


汉文齐【广汉人王莽政乱益州郡夷栋蚕等起兵杀畧吏人因以齐为太守造起陂池开通灌溉 垦田二千余顷率厉兵马修障塞降集群夷甚得其和及公孙述据益土齐固守拒险述拘其妻子许以 封侯齐竟不降闻光武即位乃间道遣使自闻蜀平徵为镇远将军封成义侯於道卒诏为起祠堂郡人 立庙祀之】张翕【巴郡人明帝永平中为益州太守政化清平得夷人和在郡十七年卒夷人爱慕如 丧父母苏祈叟二百余人賫牛羊送丧至翕本县起坟祭祀诏书嘉美为立祠堂安帝时以翕有遗爱乃 拜其子湍为太守夷人懽迎道路曰郎君仪貌类我府君】王追【蜀郡人肃宗元和中为益州太守政 化尤异有神马四匹出滇池河中甘露降白乌见始兴起学校渐迁其俗】杨竦【益州从事卷夷封离 等叛竦将兵至楪榆先以诏书告示三郡密徵求武士重其购赏乃进军与封离等战大破之获生口千 五百人资财四千余万悉以赏军士封离等惶怖斩其同谋渠帅诣竦乞降竦厚加慰纳因奏长吏奸猾 侵犯蛮夷者九十人皆减死州中论功未及上竦病创卒刺史张乔深痛惜之乃刻石勒铭图画其像】 冯颢【广汉人顺桓间为益州太守尤多异迹】李顒【巴郡人灵帝熹平五年诸夷反叛朝议以为郡 在边外不如弃之顒为太尉椽建策讨伐乃拜顒益州太守与刺史龎芝?板楯蛮击破平之】景毅 【广汉人李顒卒後夷人复叛以毅为太守讨定之毅初到郡米斛万钱渐以仁恩少年间米至数十 云】三国汉董和【南郡枝江人为益州太守清约自处与蛮夷从事务推诚心南土爱信之】晋杜轸 【成都人武帝时除建宁令导以德政风化大行夷夏悦服秩满将归羣蛮争送赂遗甚多一无所受去 如初至】毛孟【为宁州治中刺史李毅卒会西南夷叛孟诣京师求救不见省孟以死固陈朝廷怜之 乃以王逊为刺史与孟俱行】元阿尔噶锡哩【蒙古人为晋宁州同知访民瘼宣教化境内大治 阿 尔噶锡哩旧作阿罗哥里室今改正】冯文举【什邡人为云南儒学提举明玉珍攻城将?文举谓其 妻曰吾受国恩有死而已汝光州马中丞孙女也其往从乎马曰夫以义死妾生何益焚香北面再拜共 缢於学宫】明赵干【平阳人洪武中任归化县历嵩明州敦大不苛民夷安之】张观【太原人洪武 中知嵩明州简重不扰新附之民乐其抚字】邓思谦【桂阳人永乐中知禄丰县凡公署桥梁驿邮市 肆皆思谦创建在任九年以清亷着】郭镇【宛平人正统中任新兴州值大溪水溢为民患镇设醴祭 河安流如故後知云南府勤於职守凡仓廪学校皆所修葺卒於官滇民祀於广备仓旁】丁贵【金坛 人正统中知晋宁州勤慎有才学宫坛庙修葺一新水旱祈祷辄应民怀其德】黄守纯【正统中知昆 明县抚字有方以旧县治狭陋始迁而大之无丝粟之费及於闾左】邵昱【永宁人景泰中知晋宁州 廉介爱民九年任满耆老走万里至京乞留复任三年】龎询【成化中知杨林县恺悌宜民疏浚河渠 至今利赖】李必昂【浦城人宏治中知禄丰县清介自励听断如神岁饥请蠲赋以苏民困邑人感 之】叶元【广信人正德中知云南府亷介有为不避权贵时广西寇师宗未靖元以督粮到州设计擒 贼州境以宁卒於官家无长物】吴便【山隂人正德中知云南府精於律法一切疑狱多所裁决】陈 阳【新淦人正德中以刑部郎中忤刘瑾左迁昆阳州同知筑土城以资保障政绩最着】高公韶【内江人正德中以御史言事谪富民典史置馆延师教民子弟风俗一变寻知大理府有惠政以迁去两地 士民咸庙祀之】廖立仁【嘉靖中为昆明县丞携一仆自随由沅江徒行之任省约安恬後以忧去邑 人裒金送之却不受】吴世珣【保德人嘉靖中署嵩明州刚果严明安贼之叛身率乡民御之贼平之 後抚疮痍给牛种民以安辑】龙旌【大理府赵州人为嵩明州学正嘉靖中贼杨礼等攻城旌倡大义 死守州吏目韦宗孝与之同心城陷旌骂贼而死宗孝阖门遇害事闻旌赠国子博士宗孝赠本州同 知】王新民【石阡人隆庆中知易门县为政和平民德之去之日民建祠以祀】李荩【成都人万历 初任云南推官仁恕明察案无留牍振兴文教习俗一变】张祥鸢【金坛人万历初知昆明县才畧恢 宏设书院以课士多所造就政事明决无留牍无寃民】张志臯【永宁州人万历初知昆明县才畧恢 宏处省会剧邑事皆敏办】伍佐【新化人万历中知安宁州?奸摘伏人不敢欺历官九年清勤着 称】钱贵【峨嵋人万历中知富民县邑人李义为盗所诬狱成贵廉白其寃义携金谢贵叱之在任以 蔬圃自给】苏梦阳【万历间知禄丰县贼邓举等从武定寇禄丰梦阳率兵民力战元旦朝服被执不 屈死之】陈纪【内江人万历中知三泊县拊循其民而教诲之奸弁夺民田按法论罢之邑有鑛山民 苦逋赋纪白台使封禁县以不扰有父子讼者愀然曰是吾失教乃惩其子而劝导其父民感泣欢爱如 初】王孙齐【崇祯中知富民县旧县汲水道远孙齐请迁城今治民皆利赖】费经虞【四川人崇祯 末知昆明县薄征省讼重士劝农勘覆吾必奎叛党全活数万】黄卷【锺祥人崇祯末知呈贡县与上 官不合劾归甲申之变望阙泣拜不食死乾隆四十一年 予諡节愍】夏祖训【嘉兴人明末为呈贡 知县後起兵拒李定国兵败死之乾隆四十一年 予諡节愍】冷阳春【石阡人明末为晋宁州知州 亦起兵拒李定国兵败而死乾隆四十一年 予諡烈愍】王信【宜宾人崇祯中知呈贡县土酋普名 声叛抚镇令信为监军败绩骂贼死】 本朝高显宸【泺州人康熙九年知云南府吴三桂叛抗节不从被杖戌永昌卫仰药死赠太仆卿】刘 崑【南昌人云南府同知不从吴逆之命被杖戌腾越事平以原官起用】张筠碧【武昌人康熙二十 九年知云南府建义学制学宫钟鼓并婴堂义塜惠绩甚着】张瑾【南城人康熙二十九年知昆明县 携一子二仆入署剖断明决乐易不苛四载卒官民歌思之】刘世熼【新蔡人已未进士康熙四十二 年知呈贡县洁巳奉公尝自称曰宁黜我官不虐我民】

汉许淑【益州郡人元和中入中国受五经归教授本乡】三国汉爨习【建宁人昭烈帝时为建 伶令坐事免官太守董和以习方州大姓寝而不许丞相亮定南中以习与朱提孟琰等俱为官属习官 领军琰官辅汉将军】元杨立义【中庆人任腾冲府同知事亲至孝亲殁负土成坟诏旌表】王昇 【中庆人由学正累官曲靖府宣慰使文章政事着声南土】张景云【字天祥中?人优於理学能文 章授登仕郎】明段澍【昆明人洪武中进士事亲至孝以御史就养改姚安府教授】兰茂【字廷秀 杨林人潜心理道淹通经史术数之书靡不穷究後尚书王骥征麓川茂佐以方畧遂成功所着有元壶 集监例折衷经史余论诸书行世】施均裕【安宁人永乐中贡入成均成祖面试奇之授大理评事改 交趾御史按部一十七府吏民怀畏建祠以祀後按南直风裁凛不可犯氷蘖之操终始如一】杨景 【安宁州人永乐癸卯举人判灞丰两州治绩优异寻擢化州州同值峒夷乱攻城守将缒城遁兵民不 满三百景激以大义悉力坚守贼遂引去以老乞致仕卒】李纯【昆明人正统间廵按辽东会土木之 难纯选精骑严兵固守额森入寇纯击之斩获无筭论功陞辽东巡抚後改榆林巡抚卒於官 额森旧 作也先今改正】张英【字时俊昆明人事母至孝正统时领乡荐第一入太学时阉人王振用事祭酒 李时勉论之振矫旨械勉於成均英同石大用诣阙请代遂得原释名动京师即日乞归养居乡以孝义 着闻】杨一清【字应宁景子成化进士历官右副都御史督理茶马盐政条上事宜多所匡济巡抚陕 西复修花马池诸要害寻奉勅总制三边议事为刘瑾所格罢归瑾诛起为吏户两部尚书进大学士参 预机务因灾异自劾言时事失宜朱宁等疾之谢病致仕嘉靖初召还内阁加少师以议礼不合致仕卒 赠太保諡文襄】李宗泗【字希顔昆明人倜傥有智畧登成化进士累官御史时马政多弊宗泗一一 肃清之陞江西按察副使会长河等峒贼攻掠郡邑宗泗出奇设伏屡以捷闻劳瘁得疾卒於官弟宗儒 字希雍成化进士授刑部主事以平允称】王玺【字国用宜良人幼失父事母孝母卒庐墓三年宏治 时任合山教谕】唐佐【字朝相晋宁州人宏治中入太学闻父丧徒步万里抵家泪尽呕血水浆不入 口旋卒】毛玉【字用成昆明人宏治进士正德时历南京给事中疏劾大学士焦芳刘宇羣盗扰山东 河南玉请备留都已而盗果渡江以备严不敢犯嘉靖初为吏科劝帝戒嗜慾杜请托以破侥幸之门塞 蛊惑之隙帝为嘉纳时宸濠戚属连逮者数百人奉命往讯多所全活寻伏阙争大理受杖下狱竟卒隆 庆时赠光禄少卿】陈淳【字维素呈贡人宏治中由举人任太平府通判郡有疑狱淳为辨之尤多善 政去之日民刻像以祀】胡廷禄【左卫人正德中进士官南京户部郎中与吕柟邹守益共扶正学未 几归田同年生吴兴顾应祥抚黔数年欲一见之不能及去任造其庐始出一见其介如此】陈大韶 【嵩明州人随父忠入京谒选父殁扶榇归庐墓虎狼盗贼不为害母殁亦如之正德中旌表】张洁 【晋宁州人性至孝父母殁哀毁骨立里人呼为张孝子】罗江【字孔殷嵩明州人正德中进士为建 昌府推官直身厉操不畏强御卒官民哀之立祠以祀】李资坤【字伯生昆阳州人正德中由举人屡 迁铜仁知府所至多异政考天下亷吏第一性刚介寡合言动以礼老而弥笃】严清【字公直後卫人 嘉靖中进士历工部郎中董作京师外城修九陵吏无所侵牟省费巨万历四川右布政使并以清望显 万历初擢刑部尚书持正执法不屈权势神宗深重之进吏部尚书以疾归复起兵部不赴而卒谥恭 肃】孙继鲁【字道甫昆明人嘉靖中进士历户部郎中监通州仓条上除弊四事知卫辉淮安二府并 有政绩累迁右副都御史廵抚山西所至以清节闻会总督翁万达议撤山西内边兵并力守大同继鲁 争之忤旨下狱病死山西民痛惜之穆宗立赠兵部右侍郎諡清愍】朱朝冠【字子仪杨林人嘉靖中 汉中府通判督兵征何勉屡捷贼内应举火焚营朝冠往救焚死】程世勲【後?人署百户嘉靖四十 五年官兵讨凤继祖世勲护饷至金沙江督偏师出哨至波罗结堡与贼遇力战死之妻萧氏年十八养 姑抚子矢志不渝】施昱【字子贞昆明人嘉靖中进士为贵州佥事瓦桥驿峻岭夹江渡者危悚昱为 巨桥覆以瓦屋行者便之以擒巨寇李邦珍陞光禄少卿子士翼天性笃孝亲没庐墓芝草生其旁】唐 文炳【禄丰人弟文蔚父母相继卒时文炳年十四文蔚年十一兄弟庐墓三年刺血和泥为像祀之如 生文蔚事兄如父】宋应时【昆明人父终刺血为像祀之子文学尤孝母殁负土成坟居父母丧相继 庐墓偶野烧将延向风叩头而火息後羣贼摽掠感其孝馈以豚米不纳】杜维乔【字汝迁昆阳州人 居父母丧哀毁过人庐墓三年墓前麦生九穗瓜结如斗人谓纯孝所致】朱运昌【字际之昆明人万 历中进士初为大理寺评事出百余人於狱覆议得允屡迁福建左布政使中贵人衔命督税多所阻抑遂上书乞归即日登舟方抵里神宗特简廵抚闽中後卒於官】徐朝纲【晋宁州人万历中为安顺府 推官视郡事会水西贼攻安顺城陷被执不屈阖门遇害赠光禄少卿廕子入国学】刘鼎新【呈贡人 万历中四川双流知县奢贼之变寇攻双流鼎新伏壮士於内开门延之鼎新手刃其魁余皆殱之於狭 巷凡三攻皆不克贼引去遂引乡兵援省城贼咸避之後监兵救蔺州斩巨魁鲁仲贤收降万余人】赵 日亨【字贞所安宁州人万历中进士时山东岁饥兵乱日亨奉命抚循请蠲赋赦胁从东方以宁转川 南兵备值奢贼之乱募死士斩叛党进解省城之围以功晋秩寻致仕归】傅宗龙【字仲纶昆明人万 历中进士由知县徵授御史天启初应诏募兵月余得精卒五千安邦彦反自请讨贼不果崇祯中历贵 州廵按四川巡抚保定总督俱着劳绩入为兵部尚书承杨嗣昌之後以抗直忤旨下狱复起总督陕西 率兵击李自成死之諡忠壮】范立朝【字二怀昆明人万历举人屡迁刑部郎中出知平凉府时韩王 薨世子幼有庶子谋立赂以金立朝正色曰嫡庶之礼何可废也王妃闻之亦以多金求为善计复却之 曰此公议也何以私为後罢归行李萧然】袁善【字复虚昆明人历官松潘参将既罢归後值东川禄 千锺为乱纠合乌撤沾益攻嵩明巡抚沈儆炌以便宜起善於家令督兵驰救大破之寻进副总兵援贵 州时贼猖獗羣苗所在蠭起善缘道剿抚抵贵阳滇黔始通论功累加都督同知善勇而好谋抚士卒有 恩为滇中诸将之冠】王来仪【字仲威昆明人万历中知嘉鱼县廉直不媚上官後流贼入滇骂贼而 死乾隆四十一年 予諡节愍】唐俊德【禄丰人万历中凤贼猖乱攻掠禄丰俊德同庠生周之麟百 户陈 土官李印力战被杀因建祠以祀四人赐额曰忠烈】王锡衮【禄丰人天启进士历官吏部左 侍郎予告归里後值沙酋之乱起义讨贼被执死之】程坤【昆明人天启中四川总兵中军会西路梗 絶坤率师赴援至毕节城陷被执不屈死】张如良【昆阳州人天启中岁贡持巳清慎流寇之乱良与 子景辉景耀及妻媳一门俱殉死】赵譔【昆明人崇祯中御史甲申之变被执骂贼而死】马乾【昆 明人崇祯中由举人任广安知府举边才委署夔州府张献忠围夔城凡二十余日乾亲冒矢石随机制 胜贼遁去擢四川巡抚率师御寇於内江孤军援絶而死乾隆四十一年 予諡忠节】李兆旗【昆阳 州人崇祯中为庐江训导流寇围城旗守北门城陷被执不屈死之长子淳恸哭父屍亦骂贼死次子澄 闻难奔赴负骨归葬奉母避寇山谷中母卒暮夜归葬负土成坟庐於墓侧乾隆四十一年 予祀忠义 祠】刘昌应【右卫人明末为参将流寇入滇倡义起兵屡战不克为贼将所执不屈遇害乾隆四十一 年 予諡忠节】向琪【左卫人为百户闻流寇至宜良一家十六口皆缢死同时前卫千户蒋荐百户 向宸亦阖门死节乾隆四十一年 予祀忠义祠】薛大观【字尔望昆明人为郡诸生李定国据云南 大观携家居黑龙潭上叹曰吾当不惜七尺躯为天下明大义子之翰曰大人死忠儿当死孝其母顾之 翰妻曰彼父子死忠孝我两人独不能死节义乎相率投潭中死其侍女亦感激随死乾隆四十一年 予祀忠义祠】李方泌【昆阳州人性至孝笃於学流寇临州泌夫妇携四岁子入舟避之为贼所获泌 不屈被杀妇抱子骂贼投水死乾隆四十一年 予祀忠义祠】段伯美【晋宁州人流寇至伯美偕诸 生余继善耿希哲助知州冷阳春拒守城?俱殉难死乾隆四十一年予祀忠义祠】李开芳【富民人 流贼入城妻及二子俱赴井死开芳偕其友王朝贺走至松】【花灞俱自经乾隆四十一年 予祀忠义祠时在籍知县陈昌裔不受伪职为贼杖死乾隆四十一年 予諡节愍】唐泰【晋宁州人性高洁云抚钱士晋称为云中一鹤晚年隐於僧着担书使者集】杨泰 【安宁人幼聪頴力学不出户庭明末举人不仕所着有虎邱温泉志】 本朝周养元【昆明人流寇入滇将害其父养元号泣愿以身代贼感动父子俱得生事继母赵氏备极 孝养赵年九十五卒养元巳七十余哀慕如所生母後其子佩遭吴逆之变奉母杨氏避兵於澂江之撒 拉村粮絶负米二百里外昼夜兼行两足流血人以为克嗣其孝云】万必贵【昆明人性笃孝奉父避 兵山中遇大蛇祝曰吾固当死奈二亲何蛇竟去後归佣力以养不缺甘旨母疾侍汤药跪进之衣不解 带者数月卒後负土成坟邑令闻欲旌之固辞不受】张润【昆明人亲疾叩天祈身代及殁庐墓尽 哀】杨衍庆【昆明人流寇之难负父避乱父被掠衍庆迫救并遭拷缚杖索皆断贼惊释之】施逢泰 【昆明人康熙二十年大兵围省城奉父避於姚安方山值胡国柱溃兵刼执逢泰愤甚骂贼贼怒杀之 逢泰死而贼悔遂释其父】熊才【昆明人少有隽才为文援笔立就及长研精诸子百家书晚年诗文 益邃尤工书画片言尺牍人皆宝之】虞世璎【字虞山昆明人以荐授光禄寺署丞历官通政司右参 议工书法供奉内廷康熙中致仕归卒】胡士悦【字季凯昆明人廪生四岁失恃哀痛不食九岁父病 亲侍汤药祈天愿以身代及父殁哀毁骨立事兄抚侄兼尽其道族党交称焉】赵士英【字鼎望昆明 人康熙丙戌进士改庶常假归养亲仲父之瑶贫而乏嗣奉之终身葬其师唐质生厚恤故人史纂之子 皆人所难者】王思训【昆明人康熙丙戌进士博学有文为诸生日尝为当事聘修通志後以翰林检 讨督学江西典试广东所着有近体诸诗行世】张旭【呈贡人康熙壬戌进士释褐官检讨好读书尤 工举业尝坐卧小室中肆力於古未几卒於官】许希孔【字瞻鲁昆明人雍正甲辰进士历官工部右 侍郎事祖母继母曲尽其孝虽处贵显不啻寒素】陈印瑞【昆明人事亲以孝闻有谢姓者托以三百 金後谢殁访其子还之旧郡守梅姓遗女孙无依印瑞抚而嫁之】吴寛【昆明人父殁暮宿塚旁晓归 养母踰年母殁前後庐墓四载兄亡迎嫂侄同居雍正十三年 旌】郭寛【昆明人性孝友良知天赋 少长如一亲殁庐墓三年乾隆四年 旌】林雯【昆明人父母殁先後庐墓六年乾隆五年 旌】凃 崇【昆明人七岁母卒哀毁如成人事继母以孝闻後以贡授广南训导卒】张栋【安宁人少孤而贫 竭力事母甘旨必供母疾刲股以进友爱二弟尝倾橐助之巳则屡空自甘也】杨?【嵩明人母病侍 汤药昼夜不倦母卒庐墓有白犬守塚诸异】赵继普【昆明人博学力行以贡生任蒙自训导公慎廉 介课士有方文风一振着有云庄诗文集】程振鹏【昆明人孝友端方笃於行谊博闻强记嗜着述有 岭云编启蒙韵学见闻录数十卷後以贡任蒙化训导】李因培【字其材乾隆乙丑进士学问淹通诗 文博瞻渊雅有法由翰林洊擢内阁学士历任山东江苏浙江学政操志清介奬抜寒俊而自持威重故 所在畏其严肃而乐其取士得实云巡抚湖南以劾属员亏空不实降四川按察使寻逮治】许瓒【易 门人家贫竭力事父母有鲁奎野贼夜入室执其父瓒挺身扞父力鬬被杀】

唐闾邱均【成都人与陈子昂杜审言齐名武后时官博士後从唐九徵为管记南中碑碣多出其 手】贾岛【咸阳人能诗唐末寓云南有送雍陶入蜀诗】雍陶【成都人唐末寓昆明有送裴章还蜀 诗】明刘有年【沅州人建文中知太平府有治声靖难师至有年守义不迎因安置昆明】杨慎【新 都人嘉靖初以争大礼议谪戌永昌历三十五年郡县名胜无不遍搜着有滇载记尤爱昆明高嶢山水 清旷侨居久之诗文一脱手传诵中土纂述甚富後竟卒於滇】


三国汉李恢【俞元人为别驾从事章武元年庲降都督邓方卒先主问恢谁可代者对曰先零之 役赵充国曰莫若老臣臣窃不自揆惟陛下察之遂以恢为庲降都督住平夷县南土平定恢功居多】 马忠【巴西阆中人庲降都督常驻平夷县至忠乃移治味县处民夷之间忠寛济有度量处事能继恩 威并立蛮夷畏爱之及卒莫不流涕为立庙祀之】晋霍弋【枝江人领建寜太守统南郡事边境寜静 自蜀汉历魏晋称南中保障】?琛【兴古郡人永嘉中与姚岳仝破李雄兵仕为本郡太守】谢恕 【母敛人咸和中寜州为李雄弟李夀所破雄尽有南中地惟恕不从独保郡城以事晋授寜州刺史】 明王政【洪武间授曲靖知府剏制立法民夷至今守之】方用【全椒人洪武初由总旗累官至指挥 使随西平侯沐英入滇开设陆凉卫即掌卫印修城池建公署兴屯田安民御寇着有嘉绩】陈敬【增 城人洪武十四年举贤良官礼部郎中左迁云南曲靖府经历署剑川州事邻寇来攻力战死】王正 【江西人永乐中授曲靖知府有惠爱得民心郡立学校自正始】焦韶【灌县人宏治间授曲靖知府 兴学平赋弭盗招亡郡产嘉禾民歌之曰一本两穗嘉禾满田太守焦公其德格天】罗环【吉水人弘 治间授马龙知州时始改流官环勤其职蛮风丕变】戴鳌【鄞县人正德间授寻甸知府立法变蛮俗 拓土城建学校】龎松【南海人嘉靖中由曲靖府治中迁知府政先教化立各乡社学训蛮中子弟有 不率者以诚感之】李珊【临川人嘉靖间授马龙知州为政寛静不苛安铨之变挺身抗敌城赖以 全】王尚用【安福人嘉靖间授寻甸知府剏书院新学宫平赋养孤能以德化】胡光【徽州人隆庆 中授曲靖府同知剖决如流兴废举坠城池堤堰多所修治】诸藩裕【寻甸所守御指挥大理堡作乱 寇寻甸藩裕与千户戚贵卿陈万国同死於难】李遇春【闽县人万历中授寻甸知府濬渠道筑河堤 置义田寝征调严禁纳石冈等矿场分属二十四寨土人德之】郭俊仪【山西人天啓初授陆凉知州 时酋妇设科拥兵入境焚刼俊仪率乡勇家丁躬?战以御之衆寡不敌遇害】周嘉映【云南中卫人 天启初署沾平守备安诏庆死沾益内乱诸蛮谋不测时发兵援蜀嘉映密书告变谓蔺州之乱远在千 里沾益之忧近在目前宜为之备语泄诸蛮衔恨後从参将尹啓易出阵马踬为贼所害函其首以去时 平夷卫指挥李加培同死於阵】曹三捷【平夷卫指挥天啓二年李天常兵败於白水时酋妇设科酋 目李贤等叛卫城陷力战死】邓继远【广西人天啓间守陆凉政务不扰往还州卫惟一骑清洁自 矢】焦润生【上元人修撰竑子明末以户部郎中出为曲靖府知府流寇?城同御史罗国瓛被执不 屈死】

三国汉尹珍【字道直牂牁郡母敛人始受许靖应奉之学以教南中】南北朝宋?龙顔【同乐 人仕宋累官龙骧将军镇蛮校尉寜州刺史封卭都县侯】魏?云【郡人仕魏累官骠骑大将军开府 仪同三司南寜州刺史封同乐郡侯】唐闭珊居集【盘州乌蛮精卜筮其法用细竹四十九枚占辄应 蛮中以为筮师】阿畸【纳垢夷之後隐岩谷撰?字如科斗二年始成字母一千八百四十号韪书? 人至今习之以为书法】明张璁【字廷璧平夷卫人成化进士历官刑?以明允称知重庆府事郡大 治弘治中南赣闽广蛮寇为乱陞璁兵备副使建七县城堡民便之与当事不合去盗复起特诏留之建 学校筑南康城盗闻风解散寻以疾告归槖无遗赀】张濓【平夷卫人成化进士知泉州府有风裁改 辰州郡多虎患濓焚香祝天引咎自责虎即远遁】张化【寻甸人居家孝友为里閈所重初寻甸无学 化与弟文忠呈请建学不报遂鬻产赴京叩阍得俞旨而归】胡洁【字汝清曲靖卫人正德进士授黄 冈知县兴贤剔蠧皆有成绩後迁御史巡抚直隶浙江所至轸民瘼惩贪墨以母丧归不复出】徐可继 【南寜人性孝友父病目以舌舐愈之母?病目又舐之复明父母卒庐墓三年】陈汉【字天章马龙 州人正德举人历黔江知县广安知府养士牧民所至有循声归田杜门不入城市】唐时英【字子才 南寜人嘉靖进士知平阳县以赋役不均鋭意履田凡六阅月而得其平又濬陂塘兴水利明年大旱民 得以济入为户部郎中出知真定府有水镜之颂累官陕西巡抚边境晏然】赵恺【寻甸人性行诚朴 为乡里所重嘉靖六年安铨叛拥衆攻城恺率乡民拒贼为贼所执刃胁之恺绐之曰待率家口相从恺 至家集衆泣曰吾死汝等举火焚屋母致吾屍暴露也遂自缢阖门自焚】冯世杰【寻甸人始为诸生 有气节安铨反世杰偕母李氏及弟妺匿迎恩桥下为贼所获母李同其妺投水死世杰兄弟亦皆投水 死】赵俸【马龙所千户安铨之难力战死於阵】必沙【寻甸怒郎村火头有勇力知文史安铨叛同 类皆从附独沙抗言拒贼贼素知其勇不敢加兵沙访府民之忠义者段恺杜文美等二十余家馈而送 之护出境临别对衆泣曰我不杀逆贼非丈夫也铨闻饮以毒酒而死】朱家民【字同人南寜人万历 举人历任贵阳知府着能声擢贵州监军道剿安贼之乱建城十七座更建盘江铁鎻槗以剿贼功特晋 一品服诰封三代荫一子世袭指挥使归里後置田郡中为士子科举之费又置万卷楼使合郡士诵习 其中】高其勲【字懋功初袭马龙所千户後举武乡试为黔国公标下中军吾必奎反擢参将守御武 定及沙定洲再反来攻固守月余城?衣冠望北拜服毒死】邵元龄【陆凉州人世袭指挥沙定洲之 乱其党赵应元攻陆凉城?骂贼死】尹大任【陆凉人定番州学正孙可望入滇大任语家人曰明伦 堂我之西山也冠带谢祖考拜阙自缢乾隆四十一年 予入忠义祠】本朝李瀚【南寜县人康熙中任?峩县教谕猓贼犯境瀚挺身理谕之贼遂退迁知南昌县有黑鱼为 祟焚檄驱之患遂息】缪以正【南寜人康熙丙午举人不受吴逆伪职後知南和县】丁运亨【南寜 人康熙己酉举人事亲孝吴逆欲收人望强官之不就後任景东府教授】查奉璋【马龙人康熙已卯 举人以孝闻工书善诗任路南州学正丁外艰归庐墓尽哀不复出督学蒋炯旌其庐】邹旦【宣威人 事继母四十余年不懈待後母弟极友爱】王国卿【寻甸人鲁甸把总雍正八年乌蒙叛国卿随征力 战不支投崖而死事闻赐祭恤荫二子】朱服远【南寜人积书万卷日以考定经史为事着圣门言行 録诸书】

明彭纲【弘治间以翰林谪戍曲靖有才名郡中学者师事之多所成就】诸葛元声【不知何许 人万历间至郡卖笔一日见诸生课艺援笔改正数处羣相叹服因请入书院教授生徒所着有咏水集 五经阐藴诗雅词林等书後与弟元敬归故乡】


元张立道【陈留人至元间为临安军民宣抚使创庙学於建水路书凊白之训於公廨贪墨屏迹 风化大行】朱宝翼【镇守石屏千户天历初托卜佳仄各郡县皆?独宝翼等率五十余人夜至宣慰 司掩袭伪官夺符印以归率衆保和龙岛】明万中【黄陂人洪武中从宣寜侯金朝兴下临安领兵四 出时蒙自石屏通海寜州诸蛮梗化屡服屡叛中皆讨平之功绩居多陞临安卫世袭指挥同知】王执 【寜州卫指挥洪武中从宣寜侯下临安因与万中俱留镇卫石屏蛮马黑奴构煽诸部屯兵海东为七 营以待执与万中乘夜袭破追至异龙湖又破之师还西山又击其逸蛮於杨州庄斩?无算】徐文振 【威远人正统间校临安同知善抚字任满民上疏乞留陞知府】邵监【夀州人临安府左所百户正 统间征上冮刀抬罕寨力战死】叶晟【临安卫後所百户性果毅?方畧正统间征上冮奋勇杀贼殁 於阵】任彬【苍奚人景泰间授石屏知州有吏目高秉为土酋刀谅毒死彬当勘讯谅以黄金七百隂 行贿赂彬叱去之正谅罪人服其亷正】左明善【富顺人成化间知临安府亷敏有为民皆畏爱交人 寇边榜谕以祸福即遁去】陈允谐【莆田人正德间知建水州存心俭约惟以惜民省费为事尽裁常 例州人赖之】秦懋观【仁和人天启末知临安府滇土富饶仕者多以贿闻懋观至土酋普名声献千 金不受廵抚王抗布政使周士昌索名声贿不应诬以叛时讨之懋观力辨其枉不聼名声袭执士昌薄 城下懋观登陴责之相持两月及伉被逮贼遂解去迁右参政】游大勲【婺源人崇祯间任府通判普 名声叛督土舍王显祖及郡人赵定周往御营垒未立贼突至土兵奔溃勲正色当之遂遇害定周亦死 之】李犹龙【□州人崇祯间授石屏知州值普名声叛攻围临安州距府八十里警报数至犹龙诛其 喜乱者境内肃然贼不敢犯】朱家梁【冮寜人崇祯间任寜州知州沙普焚刼骂贼而死】熊启宇 【南昌人崇祯末投临安府推官时流贼攻临安城破启宇被执□贼不屈贼义释之贼屠城横尸二十 余万启宇率残民焚瘗为三大塚後民饥乏食炊粥以赈全活甚衆】单国祚【会稽人崇祯末通海县 典史□寇?城骂贼被杀】陆九衢【保山人任?峩训导流寇?城九衢衣冠坐明伦堂骂贼遇害】 本朝郑相【冮寜人顺治中以中书舍人随征入滇署石屏州事抚恤流亡赈济备至适总兵高应凤作 乱被害民为流涕】郭维贤【阿迷州吏目康熙四年禄昌贤叛兵掠布沼维贤奉命往抚贼衆刼之骂 贼而死】

元董文彦【通海人天历间任威楚路知事中庆镇将败孤叛攻威楚官吏皆遁文彦独死守城? 贼欲降之文彦怒骂贼不絶口贼截其耳使?之文彦嚼血喷贼遂遇害明年败孤?诛事间赐諡庄愍 官其于时中为禄丰主簿】亨佑【石屏州人天历初托卜佳作乱佑与朱宝翼共守和龙岛贼率衆来 攻战艘三百人欲出降佑曰战亦死降亦死死报国耳言降者斩衆皆踊跃贼舟将至衆欲迎敌佑曰无 急也无何贼兵蚁附发礟击之连碎数十舟斩首数百级受围七旬粮乏富民王帑出粟十石以食其衆 会救至得免】明张海【寜州人宣德中任扬州推官有异政擢御史廵按福建计平巨寇邓茂七陞贵 州按察使值苖蛮作乱海约束抚绥一方以安】李旺【河西人正统中戎县知县初莅任寇贼猖獗躬 率衆擒之殁於阵事闻赠叙州府通判赐勅褒?有司立祠祀之】杨昇【阿迷州人天顺间以贡入太 学部拨廵历四川直言发御史受贿民颂之遂命代廵按御史事能举其职凡七阅月乞归生平不附权 要不贪禄位以清介称】张西铭 【字希载寜州人海子成化中进士授金谿知县县有虎咥人蝗食稼西铭祷?神雨害俱息以治行第 一擢御史廵按辽东再按苏松後督学顺天士类心服】王暻【字明仲建水州人幼聪敏为诸生捐金 以赎人妻後登宏治中进士授怀寜知县以最绩擢御史时逆瑾擅权暻抗疏力诋朝中以真御史目 之】刘洙【字道源建水州人正德中进士在谏垣十二年以謇谔着名谏武宗游畋五事世宗端治本 七事时论韪之】缪宗周【通海人正德中进士任户部主事以议大礼廷杖後历陞浙江布政使所至 有声绩既归里三十余年絶迹公庭清约如寒士】王庭表【字民望阿迷州人正德中进士以刑部郎 中命勘寜夏□浤之狱不避权贵改四川佥事寻报罢里居三十余年孝友惇笃凡有益於乡者必昌言 之】万文彩【临安卫人嘉靖中进士历任富顺成安知县擢户科给事中弹劾不避权要疏谏开马市 出为贵川参议赈饥民擒妖贼陞四川威茂兵备道退土番之寇边赖以安】杨僎【建水州人嘉靖中 进士官吏科给事中疏靖难诸忠节事留中不报时论多之仕至参议居郷以德行称】吴希贤【字进 夫建水州人母有瘵疾希贤亲溲?□天求代侍祖母亦如之有叔早世抚其孤女厚嫁之仕为渠县知 县诱擒巨寇刁七莗萑苻帖然性狷介不能曲事上官中深文罢归】杨廷相【临安卫人嘉靖中进士 由大理寺评事陞河南参议所至辨冤剔弊皆有声称寻以议调乞休林下三十余年恂恂若素士】许 鎡【字国器石屏州人性明直嘉靖中进士擢御史有谏官毙於廷杖鎡?尸哭上闻之乃命葬出为冮 西副使与廵按御史仵致仕归】王恩民【字成宇建水州人隆庆中进士擢御史出为湖广荆西右参 议时崔家坪有巨寇恩民尽殱除之大学士张居正以父丧归恩民吊赙独如常仪寻调贵州有蛮寇突 至城下恩民率官民出击贼挫遁後官至福建廵抚】萧崇业【字亢修建水州人隆庆中进士由庶常 授兵科给事历户工二坦先後封事数十上禁侈靡开潞河劾欺弊调驿传奉使册封琉球归报命晋兵 科都给事历官南京右佥都御史以母养告归寻卒赐祭葬】包见捷【字汝钝建水州人幼颖异八岁 能为七言诗万历中进士以庶吉士改户科给事中危言不讳谪为贵州布政使都事後历吏部右侍郎 以劳卒赠工部尚书】王元翰【字伯举寜州人万历中进士由庶吉士改吏科给事中屡疏皆中时弊 天启间召用以谗阻卒於金陵子开州庠生流寇入滇开母妻俱赴昆明池死开被执贼杀之】张法孔 【寜州人事母至孝万历中进士授户部郎中提督建昌学政历官四川布政使清操絶伦流寇张献忠 犯成都独守南门捐资募士夜捣贼营献忠遂遁後致仕归修学缮城蜀藩特疏荐之以太常寺卿取用 为天下凊官第一】赵琦【寜州人万历中进士初授工部员外廵历山东临清等处累官大名府时东 省邪教猖獗琦选丁壮缮器械修城池未几盗起赖预备得全寻改保定政简刑凊卒於官殡殓不辨事 闻命驰驿归葬】王夔龙【石屏州人万历中进士知巴陵县多惠政及为御史风裁为一时冠】涂时 相【字揆宇石屏州人万历中进士任户部主事有亷声陞大名知府置常平仓在任五年所辖州县积 粟至数十万朝议推为亷能第一历官南官大仆卿家居时廵抚陈用宾以征伐议加税充兵饷相遗书 力争之】王士昌【字心泰寜州人崇祯中举人任河南泌阳知县时流寇猖獗练兵秣马为守御计逾 岁月贼衆重围其城救不至城?冠服怀印正坐公堂骂贼狗难特赠光禄卿荫一□本朝乾隆四十一 年 赐谥节愍】王保【建水州人多勇力杀土贼剿叛兵屡立战功後御贼战死土人祀之】杨世 春【阿迷州人事母至孝母死庐墓二年乡人称为杨孝子子忱亦能孝有父风】赵文宿【阿迷州人 家贫性至孝勅赐天下孝子第一】杨国彦【阿迷州人普名声叛国彦以义励乡民御之为贼所害】 范印华【建水州人崇祯中任参将死於普名声 之难 本朝乾隆四十一年 特赐谥节愍】史 觐宸【石屏州人崇祯中知顺庆府张献忠攻?顺庆觐宸力御被执骂贼而死本朝乾隆四十一年 赐谥烈愍】 杨一忠【河西人崇祯中任巴县教谕流寇攻城分门拒守城?骂贼被害子名祠伏尸 而哭亦被害 本朝乾隆四十一年 子入忠义祠】耿廷籙【河西人崇祯中四川廵抚都御史丁 艰归流贼?河西廷籙赴水死妻杨氏被执骂贼死本朝乾隆四十一年 赐谥节愍】 本朝张鵾羽【石屏州诸生康熙乙已龙韬作逆不屈死之】王敬德【蒙自人聘妻段氏值寇乱刲其 耳鼻其父以废疾辞婚敬德不从卒娶之】许邦相【石屏州人亲死庐墓三年墓下怱涌泉水时呼为 孝感泉】张良伍【石屏州贡生不受吴逆官混迹樵渔後任沾益学正以母老乞归同州贡生杨培亦 不受吴逆爵後历官教授】房书【石屏州举人幼失父事孀母先意承志及母殁以庐墓哀毁致疾 卒】陈国琬【建水人幼瞽习星命以养亲生卒皆尽礼弟国琰早卒抚其子如已出妹早寡赡之终 身】柏为楹【?峩生员以孝行闻於郷里乾隆三十一年 诏旌其门】

明王奎【字景常松阳人洪武初为山西参政以事谪戍临安博冾多才滇士人多从之游後召 还】韩宜可【字伯时山隂人洪武间山西布政以事同王奎谪戍能诗文一时士大夫多尊礼之使子 弟受学後陞都御史】阎闳【临凊人嘉靖初吏科给事中谪蒙自县丞寓建水作正已堂记後召还在 临安探寻岩穴之胜今有山洞以阎名】尹□【河南人嘉靖间任兵科给事中时杨慎以议礼谪戍革 上疏谏亦被斥为泰和县丞因寓蒙自遂家焉】毕山人【初不言其生平明末游石屏爱异龙湖岛遂 居焉常为人相地有奇验一日危坐语人曰予逝矣悉取书籍及诗草焚之今州西有墓】


元珪纳克【蒙古人任澂江路总管首建学宫教民礼义 珪纳克旧作魁纳今改正】明高恂 【陕西人洪武中恂父斗南任新兴有惠政以老乞归举恂自代由给事中为知州从征交趾有功】王 彦【安福人正统间知澂江府招流移除奸弊创设三门募民守戌至今赖之】晁必登【宜宾人弘治 间任澂江通判时澂守贪暴必登以亷佐之属邑民充板桥江川驿籍者难以奔应多破产流亡乃建白 徵银解驿延今赖之後陞佥事按部至澂市肆皆罗拜】文嘉谟【茂州人嘉靖中知阳宗县每单骑游 历境内地脉河道加意修补筑炒甸之堰塘濬大冲之堤坝民有慈父之颂】徐可久【马平人万历中 知澂江府迁郡治筑砖城开河道义学社仓俱举陞本省屯田副使郡人祷像以祀】张维【蒲州人天 启中以推官改知河阳县除火耗絶请托与知府郎文焕亷正相得条议善政一一行之】郎文焕【孝 丰人天启间任澂江府河阳有额外夫马重为民困条议革除勒石永禁】李以衮【缙云人崇祯中为 澂江知府修濬城池增置炮楼二十座以资防御勒石永禁】周应【兴隆人崇祯间任澂江通判有智 畧尝摄府篆适宁州土酋禄昌文部目李蒿鹊等率衆焚掠至府境应命僚属守城单骑诣贼所谕以大 义词气严正贼衆畏服解去】

三国汉李恢【字德昂俞元人仕先主为别驾从事章武元年庲降都督邓方卒恢自荐以代遂为 庲降都督雍□叛围恢於昆明恢乘间出击大破之南土平定恢军功居多封汉兴亭侯南夷复叛恢身 往扑讨鉏尽恶类徙其豪帅於成都赋出叟濮耕牛战马金银犀革充继军资费用不乏】李球【恢弟 之子羽林右都督随诸葛瞻拒邓艾临阵死於绵竹】元段文瑞【河阳人少折节读书奉母尽孝母殁 哀毁踰礼以手履地行一里外负土莹坟百五十日始成事闻旌表曰孝义之门授本路学正历官临安 路总管】明李蕃【字庭茂河阳人正统中进士授户部主事出视临清钱谷及九江关楮币豪吏敛手 以亲老乞归为黔国公沐斌所礼重拨在境庄田给之却不受澂俗奢靡蕃於婚丧诸礼悉从俭约合郡 化之】王珪【字朝玉新兴州人事亲尽孝父思贞殁哀毁庐墓日啜一粥不进盐菜者三年灵芝产墓 上正统中知州郭镇上其事】孙佶【河阳人少失父事母至孝母疾亲除溲溺母思饮甘露佶夜祷天 忽甘露降注碗中母病旋愈】侯必登【字颐真江川人嘉靖中进士历官广东潮州知府有倭警井里 为墟必登请罢一切苛条与民休息尝以事至省经贼巢贼见之罗拜上官有强以事者必登曰我头可 断事不可从也潮人爱慕有不可一日无侯公之谣云】雷跃龙【新兴州人万历中进士选庶常魏璫 炽盛屏不与交崇祯中历官礼部尚书】杨以成【字太和路南州人万历中任贵阳府通判分署毕节 陞同知天启末水蔺交閧以成潜具蜡书告变滇抚发兵西援至毕节贼兵围卫城以成督战却之贼衆 大集贼遂?以成投环未絶贼逼拥入营杀其家属十三人独其弟以荣不死以成函竹筒以贼情形付 以荣入滇告变至散纳溪为贼所获兄弟皆遇害都御史傅宗龙以事闻赠光禄寺卿廕一子建祠】候 弘文【字尔士江川人万历进士任南阳府推官时流寇四起弘文有智勇以荐授七省监军慷慨讨贼 贼闻其名多解散卒赠太仆寺卿】 本朝赵士麟【字麟伯河阳人康熙甲辰进士历官浙江巡抚开淤河清旗债设法便民浙人德之旋调 江苏晋吏兵二部侍郎为名臣】李发甲【字瀛仙河阳人康熙中由灵夀知县官御史历口北道山东 按察使福建布政使河南巡抚皆有名以劳瘁卒】郭伟【字靖园新兴州人父上诒以孝行闻亲尝患 抢上诒吮之得愈伟成康熙丙戌进士历吏部稽勲司员外孝如其父丁艰归庐墓三年以哀毁卒】杨 浩【河阳人幼失父母事伯父母如所生伯父卒无子伯母张氏得疾卧床六载浩奉养无稍怠】胡景 武【江川人家贫充里催一日诣县率完所催赋县令怪问曰母病欲旦夕侍汤乐不得离又恐悞公故 称贷以完及母卒盛暑血流于地武号恸吮之而敛令察其异给米祭其母】王佑命【新兴州人通经 史尚气节有司闻其贤召之不至晚年自号种松老人着有菜根斋集年八十余卒】陶正发【路南州 人幼失父家贫佣工员米数百里外以供祖侍膳问寝无稍怠阖州称孝】田理【新兴州人自幼能顺 亲凡有所得必归父母肩负薪米恒以身先兄弟里党称为小孝子乾隆三年 旌表】蒋昌【新兴州 人贡生性孝事亲能得欢心母老失明经年昌以舌砥之乃复能视家不甚嬴尝节俭以其余助亲族年 八十岁於乾隆四十七年 旌表】

元伊埓【蒙古人官右丞相游澂江爱华藏寺山水遂居其地以诗书自娱足不至城市伊埓译见 前】明张澥【河汾人元末举进士授迪功郎洪武中因事南迁寓澂江以文学名】 王昭【赣县人洪武中以御史言事请居河阳教授生徒多所成就】 本朝陈文伟【江西举人流寓路南有学识尤精于易学者颇得其传】


明王道广【番禺人隆庆间广南知府亷静不扰民蛮相安】


明沐英【江南 人洪武间抚六诏有惠政】 本朝李道泰【福建人康熙二十三年任府事兴学育才临民慈爱贤声茂着】宗师祁【直隶人康熙 二十二年任府同知刚方正直果毅有为岁饥平粜全活甚多时里甲科派扰累夷民难堪师祁为惩猾 吏民赖以济称为神明】

明龙上登【三部长官司性嗜学颖悟警敏万历间至京师遍访名宿归至家而学问益进始兴学 校立 先师庙朔望行叩拜礼愚夷化之时沙定洲父沙源与上登聨婚姻觇交冈武氏兵势甚盛屡为 边患约上登附武氏上登厉声叱之】 本朝杨守士【郡人性纯孝年八岁父遘笃疾刲股疗之母疾亦然人咸称异焉】


本朝萧星拱【南城人康熙四十一年知东川府勤於政事整顿地方以东川土地空旷难守乃於东门 截筑土城约退三十余丈扞卫赖之】崔乃镛【同官人雍正九年知东川府在任筑城建署修堤设书 院兴举废堕尤留心教士离任後犹附书至东川谆谆训勉诸生不倦】

明普合【土人以廕补知府抚字有方夷人信服】

本朝段一臣【寻甸人寄居东川雍正元年乌蒙禄氏未顺 王师进剿逆目抗拒骚扰一臣请於郡 守单身履险而入责以大义说降之郡守欲详请奏闻官之固辞酬以金帛弗受予以田土亦弗受既复 建议东川改隶云南庶得抗制之势具地图呈於寻甸州知州崔乃镛转禀督抚入告卒从其请】


唐李京【乌蒙道宣慰副使时羣蛮不靖京按行调发周履云南为志畧四卷】本朝刘镇宝【彭 泽人任乌蒙府通判雍正八年逆夷禄万福叛陷府城死之】陈天锡【本姓龎会稽人任乌蒙司狱禄 逆陷城妻张氏请先死手刃之遂自刎】刘懋美【金县人任乌蒙府知事禄逆叛遇害】赛枝大【山 东青海卫人署恩安县篆与刘镇宝同死事】叶祚徽【浙江人任乌蒙鲁甸廵检与刘懋美同死事】 李崐【昆明人任乌蒙府教授禄逆之变死于学宫】刘昆【保宁人任东乌镇游击禄逆之叛力御败 之次日贼大至衆寡不敌遂遇害】马秉伦【宁夏人任东乌镇游击禄逆之变挺身击贼殁於阵】杨 天楷【开化人任东乌镇石营守备以救护总兵刘起元阵亡】李发身【昆明人武举任东乌镇中营 千总以救刘起元阵亡】邵士奇【陕西人任东乌镇千总驻防鲁甸闻禄遂之变即调土兵协官兵赴 郡救援土兵与逆夷通羣起围之士奇力战不支跳岩死】冯志英【昆明人任镇雄营把总以救刘起 元阵亡】周世美【任东乌镇右营把总随马秉伦杀贼殁於阵】张必弘【威宁人东乌镇左营把总 禄逆之变护守镇署贼攻围势急出署冲杀阵亡】王国卿【威宁人鲁甸外委把总随千总邵士奇赴 援力战不支跳岩死以上十五人俱 恩赐祭葬廕恤有差】

明可童【镇雄人胡氏仆其主为贼所杀可童藏幼主登魁於竹笥负以逃贼追及童张弩向之曰 我胡家穷仆也追我何为贼舍之遂负登魁匿四川叙州府抚之成立卒报父仇】


明程本立【崇德人洪武时为他郎甸长官司吏目百蛮为乱单骑入其巢谕以利害诸酋感悦未 几复变本立且抚且御山行夜宿不避险难往来绥缉民蛮乐业如常时】 本朝章伦【绍兴人试用州同雍正十年委办攸乐城工事竣回至漫蚌村值猓夷叛被围伦正坐骂贼 遂被害】陈天申【湖广武陵人普洱镇把总猓贼叛战於通关哨死之以上二人事闻赐祭葬廕恤有 差】


晋杜轸【成都人举孝廉为建宁令导以德政风化大行夷夏悦服秩满将归羣蛮追送赂遗甚多 轸一无所受】唐赵康【蜀人蒙氏封之於赵川睑有功德於民因改赵州】元郝天挺【至元初为云 南省参政治大理建学宫饬俎豆教化遂兴】赵傅弼【大理路儒学教授严毅自持勤於教导其文章 有法度时郝天挺建大理学宫其碑文皆傅弼之词也】明苏守正【洪武时授赵州知州公勤廉慎州 之治署学校坛壝祀典皆其创兴】诸葛伯恒【洪武时为赵州吏目廉谨有文学秋毫无取於民】赖 镇【洪武十九年为洱海卫指挥佥事洱海经兵燹余人民流亡室庐无复存者镇至复城池建谯楼创 庐舍分市里立屯堡筑堤防严斥堠又开白盐井民始安辑】贾铨【邯郸人正统三年授大理知府以 郡中利弊询於父老凡徭赋水利驿传道路无不次第综理民曰真贾父也遂超擢左布政使司】何宗 鲁【酆都人景泰间知浪穹县性刚直不尚苛细岁饥出粟赈民全活甚衆】蒋云汉【重庆人成化间 授大理知府操守廉约每聼讼先以善言感动至於泣下自引为己罪然後剖决民相语曰不畏公箠但 畏公唾去之日行李萧然】喻河【广西人正德间任大理府通判时洱河泛滥没民田地乃令民各具 草束自乘舟挨河岸浅处卓木为城以草障澜疏泄之因着为法三年一濬】周昆【永宁人嘉靖间任 大理通判时监司以法绳下羣吏恐怖会有寃狱衆不敢辨昆独再三争之监司疑其纳贿昆抗执不囘 卒白其寃】任辙【巴县人嘉靖间任大理府知府有檄货大青督责日至吏欲择其尤者以献辙曰此 非可继之物汝不虑为民祸耶卒不上在任旬月以忧去而民思之不忘】龙翔霄【武陵人嘉靖间知 太和县熟谙吏治剖决如神时仓有积粟且红腐翔霄请於上官俾出陈易新民免其累而积贮无亏乃 下其议行之合省】潘大武【普定人嘉靖间知赵州操行清白狱无遁情廨馆桥梁缮饬严整人称其 才】朱官【安庄人嘉靖间知宾川州爱民如子自书院以及津梁葺理一新民不知役】庄诚【成都 人万历中知赵州时丽江澜沧二土司构讼各怀金行贿诚封金闻於当路俱论如法永平汰兵作乱诚 计防之赖以无事清浮粮疏水利至今称之】常真杰【广西人万历间知邓川州筑堤建闸请免重课 减金价民感其惠】周宪章【思南人万历间知云龙州平段进忠之乱消林养中之变建州城立州治 创庙建学招抚流亡皆其经画】王士杰【崇祯末任太和县丞有治才太和为大理附郭县沙定州反 围其城士杰佐上官毕力扞御城?士杰死於城上同死者大理府教授段见锦经历杨明盛司狱魏崇 治而明盛子一甲亦从父死】

汉盛览【字长通楪榆人学赋於司马相如着赋心四卷】张叔【楪榆人天质頴异过目成诵每 念邑人不知书欲变其俗元狩间闻司马相如至沬若水遂往从之授经归教乡人】隗叔通【楪榆人 性至孝母好饮江膂水县东二百里有江名若水叔通日入江引水以给无间冬夏天为出平石至江膂 中人呼为孝子石】晋龎遗【楪榆人咸和中李特据蜀李雄入建宁遗起义兵攻雄雄乃遁走】唐杨 奇鲲【楪榆人有文名】段宗牓【南诏清平官大中间师子国伐缅缅求助於南诏乃遣宗牓将兵救 之宗牓知王巳老子世隆幼臣王嵯巅擅权恐其簒夺因请得专生杀从之乃令七日会军於河尾关惟 统矢违限斩之即嵯巅子也遂入缅败师子兵归闻嵯巅巳簒立以计斩之求世隆立焉】元段信苴日 【大理国王之族人乌哩特哈达征交趾日与兄福常为先峯其後入觐世祖赐之虎符诏领大理等城 自万户以下皆受节制至元二年舍利畏给三十七部以叛日率衆进讨大破之十三年缅国欲袭大理 日领骑兵御之累功进大理威楚金齿等处宣慰使都元帅治大理凡二十三年置郡县定赋役施政化 皆其力也 乌哩特哈逹译见前】段功【段氏之後元时第九代总管也至正癸卯明玉珍攻云南梁 王出奔诸部悉乱功进兵御之三战三捷追至七里关而还梁王德之奏授云南平章妻以女阿尔噶然 王心忌之後功来上夀梁王绐至通济桥使番将害之 阿尔噶旧作阿?今改正】陈惠【段氏臣明 玉珍攻云南段功来援得玉珍母书促珍成功乃返惠以奇计退之功追袭大胜而还欲官惠惠不受】 杨渊海【大理人为段功员外郎功有宠於梁王渊海逆知王必害功屡劝之归大理功不聼渊海语人 曰吾主无生还日矣岂能食人之食而不同其难乎明年功果为梁王所害渊海死之】杨宝【太和人 父昇以讨明玉珍功为木邦路同知宝由大理路通事从征克蔚州曹州为大理路治中後梁王段氏构 兵宝极力和解之民感其德】段宝【功之子梁王既害功宝虽幼恒念父讐不与梁王通王遣将士攻 大理不能克後明玉珍复攻云南梁王遣将借兵大理宝答书诮之明洪武初宝遣其叔段贞奉表归 附】杨保【段氏臣明洪武十五年兵入大理保遣弟名往探缓急约以明日日出为期过期不至有顷 闻国破保自缢死名至亦解弓弦自缢】明杨黼【太和人博学多闻尤工篆籕隐居不仕号存诚道人 庭前桂树枝干蟠纠题之曰桂楼巢居其中注孝经数万言父母殁为佣营葬葬毕入山十余年夀八十 子孙迎归一日沐浴告子孙曰明日吾行时至果卒】杨禧【太和人永乐中为荣经教谕上书言时政 辞甚激切上怒系之狱旋释拜监察御史出为庆远守惠爱及民任满民赴京留之复任三年民又留如 初乃以参政行府事历十二年乞归特加右布政使】张孝子【太和人失其名性至孝佣工养母母殁 昼夜哀号数年不辍】赵彦【赵州人宣德中四川高县知县以廉惠得民心郡守妬之削其籍後芒部 作乱招抚弗聼惟曰俾赵尹来吾即降於是辟彦单骑谕之蛮果降】赵弼【字廷直太和人成化中进 士官至太仆丞遂归田躬亲耒耜有同榜姚祥者来为监司访诸田间去锄而揖之姚问生事何窭曰差 胜诸生时矣姚叹服而去】戴仁【太和人成化中知镇远府府有羡税四千余金仁裁罢之亦不白於 上官人问之曰暴前人之短非吾心也後为松茂兵备归不治第馆宾於门设榻於屏自号无怀先生卒 之日家无余赀】杨士云【字从龙太和人正德中进士授庶吉士改给事中遂乞归里居二十余年甘 贫自乐不入城府乡人不知婚嫁礼节云教之遂易侈为俭所居环堵萧然与诸弟相友爱自少至老手 不释卷所着有皇极天文律吕咏史诸书】杨南金【字本重邓川州人弘治中进士授太和知县民有 三不动之謡言上官权豪财货也擢御史与刘瑾忤拂衣归是日即行二百里瑾闻追之不及除其籍嘉 靖中起耆旧历官江西参政】屠峦【云南人正德中授江夏知县以忤中使调庐山会天全蛮长攻城 屠戮峦剿捕之俘其衆复所侵地境内以宁居民感之】赵汝濂【字敦夫太和人嘉靖中进士为考功 郎中主内察时赵文华在黜中冢宰以其为严嵩私人不可濂曰若文华不黜则无可黜之官矣後擢都 御史谔谔有大臣节致仕家居不治产业益敦内行推俸与兄弟宗党共之】李元阳【字仁甫太和人 嘉靖中进士知江隂县有政绩入为御史遇事敢言巡按关中墨吏望风解绶以持正不阿寻罢归家居 四十余年夀九十无疾而终】邹尧臣【赵州人嘉靖中进士由御史历参藩所至皆有政绩而边功尤 着】赵重华【太和人年七岁父廷瑞出游不返及长寻亲之武当经太子岩岩有字曰嘉靖四十四年 某月日赵廷瑞朝山至此重华且喜且恸书其後曰万历六年某月日赵廷瑞之子重华寻亲至此後入 南都历无锡遇父於南禅寺遂奉以归】杨俊声【浪穹人幼聘杜氏女未嫁而瞽两姓父母咸议离婚 俊声不从竟娶归情好甚笃後历官平庆副使道】王守阳【太和人家贫竭力事亲四十不娶父殁以 母命娶妇妇不得於姑守阳出之以相地自给凡母所嗜必多方致之每夜四五起视母寒温人称纯 孝】李东【字震甫太和人隆庆中进士为成都知县县本亲王汤沐地最号难治东至期月无不约束 上官翕然称之事无巨细皆委任焉历官光禄少卿子嗣善万历中宛平知县系巨璫字小民威爱并济 有父风云】艾自修【邓川州人兄自新粹於理学所着希圣録得宋儒宗旨自修尝纂其要学者咸宗 之闻於朝旌曰当代贤儒】尹梦鳌【太和人崇祯中知颖川流贼破其城梦鳌持大刀杀贼数十余人 身被数刀遂投城下乌龙潭死弟侄七人皆死之本朝乾隆四十一年赐諡忠节】陈祯【世为大理卫 指挥祯未嗣职沙贼?城督】 【衆巷战手馘数贼而死又卫守备陈诲亦城?殉节 本朝乾隆四十一年皆】 【赐諡烈愍】杨宪【太和人邑诸生沙贼攻城城?宪先率其妻女孙女及媳缢於楼举火焚之其弟 媳偕侄女并其婿俱赴火死又同县举人杨士俊同母妻及妺诸生张景仲同妻及一女杨毓华同弟时 华振华及母妻胡康同妻邹氏俱城破殉难本朝乾隆四十一年】 【予入忠义祠】鲍洪【世为大理卫千户沙贼破城洪与千户杨昌印王象乾等俱阖家殉难 本朝 乾隆四十一年予入忠义祠】杨淇【云南县土官为沙贼所执淇啮指血书几曰吾宁死不从汝也贼 械至省不屈死之 本朝乾隆四十一年予入忠义祠】高拱极【太和县举人沙贼破城仰天大恸曰 吾家忠贞清白世受国恩不可使贼辱我先灵遂瘗祖父木主举火焚屋投池而死 本朝乾隆四十一 年】 【予入忠义祠】尹梦符【太和人沙贼攻城与尹梦旗冯大成倡义助守城破骂贼死同时贡生杨瑡 诸生李褒王宁成捷尹亮工苏昇杨大鸿尹宏载李元凤张书绅杨先芔等殉难者数十人而邑人李嗣 淳亦抱愤投水死 本朝乾隆四十一年并予入忠义祠】 本朝杜佳印【赵州人顺治十六年父为云南溃兵所执欲杀之佳印年方少号泣马下请以身代遂杀 之父获免康熙中 旌】邹应运【字名世赵州人少孤性孝友顺治间与母兄避兵相失叩天默祷即 获母处又千里寻兄归事之尽礼母殁蔬食三年每祭必哀恸贫而好施乡里咸称之】李伟【云南县 人少事继母以孝闻值寇警躬负入山母疾侍奉汤药未尝暂离力耕色养五十年如一日】龚敏【赵 州人少孤性笃孝幼时母栢氏命就学必拜母而後去归亦如之以为常地震覆垣母被压敏号泣以手 掘土十指淋血曰母血也啖之将葬会贼兵至敏同妻抱棺大恸贼感悟遂去逆藩重其名檄之仕坚辞 不往】王佐才【赵州人康熙壬子举人吴三桂反胁以官不受籍其家拘省城者年余终不屈乃得释 遂奉母读书山中 王师复滇授宜良县教谕旋乞终养归】施大成【云龙人少时父遇贼欲杀之大 成号呼奔救引颈求代贼感悟父子俱获免後由贡生任广西府训导奬诱诸生多所成就年九十终】

唐杜光庭【青城人博学善属文官御史尝至南诏诏重之留教子弟居玉局峯及卒蒙学士爨泰 葬之峯麓清平官张罗匹为立庙祀之】明穆孔昭【不知何许人天顺间来寓浪穹县凤羽乡善吟咏 逢人辄教以孝弟所居不蔽风雨非其力则不食恒忍饥不以于人人周之亦不受】萧时显【故永昌 府同知既解任以道阻寓居大理会沙定洲之乱自经死】曹学【字太狂四川人嘉靖初游滇西寓点 苍之中和山性豪放能诗善草书尤喜饮每於山中系钱与壶於驴背遣入城市酒酒家知为曹之驴也 取钱贮酒遣归居数年卒驴至其墓侧触石死】


元杨宝【姚州路判官时梁王与段氏构难两军相持有兵饷供亿之苦宝极力解之民受其赐】 明朱守仁【徐州人洪武中任楚雄知府抚民勤政招集流移授以田土均赋役建学校锄强梗境内大 治】袁义【庐江人洪武中沐英遣守楚雄时蛮猓侵逼义积粮高垒调兵力战蛮遁去陞楚雄卫指挥 使筑堰垦田建桥梁修城郭画久远之计尝入觐帝惜其老令医黑其髪仍抚治以威远人复徵还历官 都督】印岳【楚雄卫千户事母至孝母病不解衣而侍常见屍骸暴露脱衣覆之死不能殡者皆与之 棺正统间征麓川战死】戴都【江西人洪武初以指挥守御姚安姚仅土城甚濶难守都撤而小之易 以砖石至今恃为保障】田本【太原人洪武初任姚州知州夷贼自久等叛死之】李保【正统中为 南安州珢井巡检其乡老言本州俱罗舞和泥乌蛮杂种向无土官约束多致流移自保署州事民胥向 化乞擢为本州土官吏部难之帝曰古人为治在顺民情遂如其请】邵敏【湘隂人成化间知楚雄府 郡中不植桑麻敏始教之艺植课织纺择文士质美者馆之云泉寺教课严密暮夜减从适馆以稽勤惰 时郡学祀礼未备敏创设祭器乐器崇尚文行风俗一新】虎臣【麟游人成化间知 嘉县黜奸崇良 招徕夷猓次年委勘景东阁土官讐杀事投贿不纳被毒而卒】马自然【内江人成化间任姚安知府 时大石淜散溢民田患水不均自然筑堤开东西二闸以时启闭遂为永利】王嘉庆【内江人宏治中 任姚安知府以刚介称建东西南三城甃石桥以通镇远蜻蛉诸渠之水民不病涉】董朴【麻城人正 德中知楚雄府重学校朔望诣学讲论四时考校以示劝惩诸生贫不克葬者捐资而助增祭器建学舍 立哨堡课农桑寻陞江西参政】黄澍【侯官人正德中知姚安府雪寃狱十三人建栋川书院以课 士】苟诜【华阳人嘉靖中知南安州清苦茹淡时蛮贼安竜焚掠州境三十余年诜出奇设策入巢穴 格杀之地方以寜立祠祀焉】莫相【全州人嘉靖中知姚州才敏行洁安凤之乱首倡大义得衆万余 人画张旗鼓夜则登陴守城贼惮不敢入民赖以安】赵恒【晋江人嘉靖中知姚安府有才识善决狱 曲直莫能逃】王鼎【汝州人嘉靖间以御史出知姚安修城池饬学校教民植桑麻务纺织教以男冠 女髻禁妇人不得市易立保甲以察盗贼姚境称治】何朂【枝江人嘉靖间任姚安知府修筑夹口坝 注水以济大石淜之不及至今利赖】张大亨【全州人隆庆初由楚雄通判迁同知以一苍头一稚子 自随吏事精敏芟除九场巨憝民赖以安】侯文才【营山人万历中知楚雄府郡人不知纺织文才始 教之蚕桑布帛之利以兴】温可贞【东莞人万历中知南安州时镇庄民施成信乘武定之乱胁衆肆 掠可贞募乡勇三千人筑两龙营塞擒巨魁殱之边境获安】童述先【沔阳人万历中任姚安府推官 姚自武定变後人民凋瘵述先署府事革军民火耗及所解公费米盐杂税民因以苏】罗廷璠【豫章 人崇祯间知楚雄府与民休息兴学除奸卒官土人肖像祀之】孔元德【威清卫人崇祯中任姚安知 府姚旷远各淜聚水难以全济元德自行择地捐筑丰乐涧聚水溉田岁增谷千余石】

元杨惠【威楚人父早逝母疾祷神求代母感神梦以子孝延年翌日病痊年八十五惠负土茔坟 庐墓三年有司以闻表其门蠲徭役】明高惠【姚州土舍洪武十七年土官自久寇品甸惠为姚州同 知从西平侯沐英击平之二十年普定侯陈桓总制云南於姚安等处立营屯粮时惠治姚安安辑其民 称能吏】赵和【白盐井人天顺间母?兵掠和年十四昼夜涕泣随至辽东见其母主者留不即遣和 泣血哀求乃与母俱还】高梓潼赐【姚州土州同五岁丧父母谭氏病痿痹朝夕稽颡北辰求代母病 目赐时砥之病痈又吮之俱愈成化中诏予旌表】高栋【姚州土合宏治十六年普安贼叛屠郡县栋 与指挥唐永击之奋勇杀贼追至板桥驿遇伏孤身转战身中十数枪而死】王用之【镇南州人宣德 间任交趾慈亷州知州交人叛被执不屈死之事闻赠官赐祭】宋钰【楚雄人正德中蕲水教谕擢知 岳池多惠政登仕籍二十年所得俸赀悉周亲族家无余财】王鸣凤【大姚人事母以孝闻知府王鼎 奇其学行为择娶则一丑女也鼎欲为更娶鸣凤不可曰此女见弃则终身失所矣鼎益奇之以贡谒选 至京师从王守仁学献筹边六策授安福丞转峨眉令兴利除弊政声大着】高鹄【姚安府土舍多谋 善骑射盗贼歛迹嘉靖三十年元江之变布政使徐樾遇害鹄赴救死之有司以状闻诏予优恤】孙学 易【楚雄人万历中进士授宁国府推官断狱无寃陞遵义副使土官奢崇明有逆志屡请上官先事以 折其谋不纳後猖獗三省骚然人服其先见历官陕西布政使致仕卒】苏德馨【广通人父宠异母遂 之居外益尽孝耕田养亲不怨不怒郷党称之万历中任茂州学正】吴继勲【楚雄人授楚雄卫指挥 万历中督军征缅屡捷孤军无援没於阵事闻赐祭□起周世袭】孙学诗【楚雄人万历中由举人累 迁吏部员外着四民图说进呈帝嘉之擢四川永寜道有惠政以疾归】陶希臯【姚安人万历中石阡 推官发奸摘伏如神及守永寜平赋役擒巨寇以刚直忤上官迁王府教授归里】金鲤【姚安诸生性 至孝母杨氏病笃鲤昼夜祷梦神授方母病遂愈後母没庐墓侧时罗贼刼掠感其孝舍之而去兄鲲举 家疾疫鲤与同寝处供汤药万历七年诏赐银币建坊旌奨】刘九畴【姚安人由贡生知綦江县方出 仕尽以遗产让诸弟乡里重之万历间赐孝友驰声匾额】李邦相【楚雄人家贫甚父殁卖身以葬留 妻养母未几母卒妻亦愿卖身葬姑妻父怒讼於郡郡高其事以上闻诏建坊旌之】周孔徒【定远人 性孝友抚兄子育弟妹周济贫乏乡里称之子昌祚天启进士少孤事母以孝闻官大理评事】丁师羲 【楚雄人崇祯中知坝州时州城被兵竭力战守城?死之赠参议 本朝乾隆四十一年 赐諡节 愍】俞观【楚雄人与弟益潜心理学教授生徒远近负笈而至时土贼?城闻其名迫之使见不屈自 投泮水人救之遂隐遯不出】杜天桢【楚雄人崇祯末土贼沙定洲攻城天祯创议力守监军杨畏知 败於流寇城中瓦解天祯至西城楼正衣冠自缢死】王承宪【楚雄人崇祯末袭职为楚雄卫指挥中 武举授游击为监军副使杨畏知前锋沙定洲围城承宪击却之贼隂诱其部曲承宪大呼手仞数人与 弟承慎俱战死 本朝乾隆四十一年 赐谥烈愍】谢琯【楚雄人任四川遵义推官适流寇攻城 琯战败不屈贼令屠城琯曰苟止杀吾当从汝贼喜遵义人遂获免廹与偕行至贵阳自缢於学宫 本 朝乾隆四十一年 赐谥节愍】张朝纲【广通人崇祯时任浑源州州同解职归流寇至广通朝纲 谓妻冯氏曰吾受国恩何忍偷生与妻从容自缢长子耀葬亲讫亦缢死 本朝乾隆四十一年 赐 諡节愍】包洪策【广通人崇祯末任新都知县甫四月流寇至洪策力守孤城兵少食尽城?被执不 屈骂贼死】陈士性【楚雄人崇祯末任冀州州同流贼?城不屈死之 本朝 乾隆四十一年 予入忠义祠】王家祥【楚雄人廪生流寇入城合家二十九口皆投水死 本朝乾隆四十一年 予入忠义祠】靳时芳【姚安人侍父赴京父在途疾不能乘马时芳背负而行母病痈时芳晨夕抱扶 历三十二年如一日家贫教授跬步有绳尺游其门者皆有规矩侄仕清幼孤抚之成立年八十三卒】 李师泌【姚安人邑武生吾必奎叛杨畏知任楚雄监军以守备委师泌协守必奎?城师泌不屈直前 大骂贼令?其首师泌骂曰贼奴?人何不先其足乎遂从足?至首而死楚人莫不哀之 本朝乾隆四 十一年予入忠义祠】席上珍【姚安人崇祯中孙可望等入云南上珍与州守何思大姚举人】 【金世鼎婴城固守城?世鼎自杀上珍被执至昆明骂贼磔於市思亦不屈死之 本朝乾隆四十一 年 予入忠义祠】 本朝杨三奇【南安人顺治间有贼刼其家父被执奇十四岁奋身抱贼曰寜伤我母伤我父遂受刃死 父得全】陈士骥【南安人顺治举人吴三桂反檄官之拒不受事平授隆德县知县】徐逹乾【字跻 庵楚雄人康熙癸丑进士吴三桂之乱杜门八年胁以伪命不屈贼平滇抚疏荐授山东高苑县有殊绩 累迁吏科都给事中】张肫仁【楚雄人康熙癸卯举人吴三桂叛胁以官不受贫居教授以终】李天 秩【楚雄人康熙庚午举人当事重其才延为山长议论开发一时人士多所成就】萨纶锡【楚雄人 康熙乙未进士选庶常授检讨气度安详诗文博雅为迤西甲科之首】

唐李善【江都人善属文淹贯古今号为书麓顕庆中累迁崇文馆直学士为文选注敷析渊洽坐 与贺兰敏之善流姚州寻赦还】宋高量成【大理人世为段氏相避位不仕筑城於威楚之德江村恤 孤寡教子弟风俗为之一变】明黄辅【巴县人成化间以举人任南安州学正後寓广通聚徒讲学士 类赖其陶成今子孙犹在南安】黄守钟【宋黄庭坚之後宧於姚遂家焉】


汉陈立【临卭人为不韦令蛮夷畏之】郑纯【广汉人明帝时西部都尉为政清洁化行夷貊君 长感慕皆献土珍颂德美天子嘉之即以为永昌太守纯与哀牢夷人约邑豪岁输布贯头衣二领盐一 斛以为常赋夷俗安之】曹鸾【巴人熹平中人为太守时党锢甚严鸾上书曰夫党人者或耆老渊德 或衣冠英贤此宜股肱王室左右大猷而久被禁锢灾异屡见水旱荐臻皆由於此帝怒杀之】栾巴 【内黄人灵帝时坐陈窦党谪永昌太守上书极谏理陈窦之寃帝怒下狱自杀】三国汉王伉【蜀郡 人章武时为永昌郡丞与郡吏吕凯帅吏民拒雍闓诸葛亮表为永昌太守封亭候】费诗【犍为人章 武中为牂牁太守昭烈即位诗上疏谏左迁永昌从事】霍弋【枝江人章武末年永昌郡夷獠恃险不 宾数为寇害乃以弋领永昌太守率偏师讨之遂斩其豪帅郡界寜静】明李观【元云南右丞观音保 洪武十五年赐姓名李观为金齿指挥使储杰严武佐之二十年遣使宣谕曰金齿远在边徼土民不遵 礼法李观处事寛厚为诸蛮所爱然必杰武之严可以驭下勅至其整链诸军以观外变】陈昇【金齿 指挥使正统间麓川平调腾冲司筑城濬池垦辟田野军民利之】毛福夀【元右丞相布哈之孙景泰 中封南寜伯镇腾冲金齿芒市长官司刁放革潜结麓川遗孽思卜发为变福夀设策擒之 布哈旧作 卜花今改正】严时泰【余姚人嘉靖二年为永昌知府时永昌初复泰立法定制绥柔疮痍控制夷焚 督博士弟子勤课业以风励文学所着有专城録】戴希灏【柳州人嘉靖中任永昌府同知恺悌亷明 絶请托却夷金兴水利勤讲课在任八载迁长史去之日行李萧然士民遮道今崇祀】多士寜【隆庆 中宣府缅甸莾瑞体作乱遣使召之士寜宣中国威德言中原幅员之广如云南之百一缅所辖特千一 耳瑞体颇惧士寜归遇潞江安抚线贵方投缅责其负国兴衅适指挥方諡率兵戍蛮哈士寜尽以瑞体 之策告之时土司惟士寜为伏顺後养子岳凤鸩杀之】董献策【腾冲参将万历间陇川多安民叛五 年未平献策随兵备黄文炳讨之身先夺砦擒其渠帅而还】李辐【吉水人万历间知腾越州莅事勤 敏备御严整终辐之任守城者终日不敢弛素为武卫见惮出南关閲集市者数千人肃然无声时方采 宝石於猛密蛮人素闻辐威望对裔人曰委官得如李公来必不欺扰我土其为远人归心如此】邓子 龙【丰城人万历十一年为永昌参将缅人犯掠施甸焚掠极惨子龙追及於攀枝树下大败之斩景宗 真以靖湾甸擒罕?父子以开耿马捉莽裕以平阿坡筑建关城多其指画】刘綎【南昌人万历间以 游击领腾冲守备事时木邦罕凤孟养思威俱杀缅使诣綎降綎又擒岳凤子曩乌陇川不传檄而? 焉】漆文昌【瑞州人沉毅有谋畧为永昌府抚夷同知後十六年缅兵犯猛密土司子思化思豪奔蛮 莫巡抚萧彦令文昌往抚单骑入蛮莫宣朝廷德意化豪匍伏听命十七年姚营兵鼓噪所至刼掠将为 云梯攻城甚危急巡抚杨绍程按部永昌委文昌出城散给叛兵资费押之出境又议屯田二十四甸又 於各险隘建八关三堡皆亲履相视悉中机宜缅夷不敢内窥腾永之民至今尸祝焉】吴显忠【山隂 人腾冲参将协赞漆文昌屯田之议将兵平顺寜腾冲各处叛□】李之仁【贵州人任腾越知州先年 元徵俱为屯官皆年例科派苦不可支之仁察厘宿弊调议归州乃获完额而民免累】祁秉忠【陕西 人万历末为永昌参将贼银定歹成等以千余骑入塞剽掠适秉忠初就任即提兵三百拒之转战两昼 夜贼败遁追还被掠人畜过半】陈文【腾冲卫指挥卫地年久抛荒逃粮为民累文建议请照按寜易 门等地除膏膄照旧承纳外凡冲壅崩塞乾薄之地议为常年灾害折色减作三钱屯困始苏】刘鼎臣 【腾冲指挥佥事建八要六害之议苏屯田积困屯军赖之】陈锡爵【广东人天启间任永昌同知殱 叛夷惩师巫严保甲清军饷奨士类兴利剔弊质成者称神君焉】李选【石屏州人崇祯间任保山教 谕癸未三月狱囚叛焚府堂选入救火谕囚人大意为囚刺死】刘廷标【上杭人历永昌通判沙定洲 之乱黔国公沐天波走永昌既而孙可望入滇破定州移檄永昌索道府印时廷标署府事谋守澜沧江 以拒贼天波惧谕廷标等以印往廷标坚不予天波不能强士民恐及祸咸就署力请且以死危之廷标 笑曰若谓我畏死乎因取酒置毒将饮衆乃散去是夕监司王运开先自经廷标闻之曰男子哉我老人 反後耶遂沐浴赋诗三章亦自经 本朝乾隆四十一年俱】 【赐諡节愍弟廷枢贼胁以官抗志不屈後值兵乱抚掌疾呼曰吾与兄何可二其行也先杀其幼子与 妻张氏自缢死王运开之弟王运闵随兄至永兄与廷标殉难偕廷枢共殡殓之为贼胁至潞江手一纸 付仆跃入中流沉丈许复起衆急救挥手止之乃殁读其字曰得我骨葬於兄侧题曰夹江兄弟之墓数 日後於沙岸得尸顔色如生本朝乾隆四十一年入忠义祠】

三国汉吕凯【字季平不韦人仕郡五官掾功曹时雍凯等降於吴凯与府丞蜀郡王?帅厉吏民 闭境拒闓丞相亮南征表凯及王?之功言凯等执忠絶域十有余年臣不意永昌风俗敦直乃尔以凯 为云南太守封阳迁亭侯会为叛夷所害子祥嗣仕晋为南夷校尉祥子及孙世为永昌太守李雄破寜 州诸吕独不肯附举郡固守】明杨元【字务本保山人精邵子先天数学为诸生卒业太学归隐居不 仕甘贫乐道当路重之馈遗皆弗受或封识待其去任返之着纳甲图九圭数学基指南号象山先生】 丁嵩【保山人家贫事母孝洪熙间举怀才抱德辞不就宣德间诏草野直言嵩上机务八策一曰正心 术二曰重经筵三曰开言路四曰用贤才五曰总大纲六曰汰冗兵七曰重守令八曰崇节俭上嘉纳徵 之道病卒所着有横峰樵唱】张昇【字德辉保山人通天文地理从尚书王骥征麓川有功授官不就 秣陵陶寜讃之谓为後学之仪表林泉之英杰卒年九十二着有地理图说中星图说诸书】张昺【字 德远保山人天资清俊嗜学饬行正统初举为弟子师尝以千金置义田於蒲缥以资宗族之贫者婚葬 孤孀皆有常给子弟有不善责令改而後己乡人有贷者焚其劵周贫不欲人知有犯者不校善行草书 所着有钝庵稿地理撮要】锺应奇【永平人天顺间母卧病姚营叛兵入其家应奇泣涕求以身代兵 感其孝母子俱得全】徐讷【字敏行保山人年十三父遘疾几殆讷稽颡吁天愿以身代父病果愈後 父殁庐墓三年朝夕哀号有青蛇遶墓之异成化间诏旌其门】汪城【字维翰腾越州人弘治中任广 安州平易临民岁旱城露宿仪门以祷忽夜梦雨已而果应士民为作梦雨亭】胡亢【字希贤保山人 父殁时亢年十二三日不食既葬结庐墓侧每哭泣辄有鸟雀集树悲鸣哭止乃散】弋谏【金齿卫人 弘治中以太仆丞出为湖广佥事所至以亷干称擒捕巨宼赉予有加】吴章【字廷献金齿卫人尝问 学於王守仁授长夀教谕昌明理学教人以致知力行学者宗之】易翼之【字孔章腾越州人正德中 由学正陞长夀知县为政不事苛细与上官不合归隐龙川江为一时师表着有四书音义会编春秋经 传会编诗话类抄古今诗评腾司志稿等书】张钟【字子鸣金齿卫人为岳州推官不屈阉宦历南工 部郎中以病归家居五十年卒惟图书数卷】张含【字 懋光金齿卫人少随父志淳官京师与杨慎 同学及慎谪滇遂为昕夕之友着禺山集】张合【字懋观舍弟嘉靖中进士历湖广副使以疾归时欲 清查夷田人心汹汹合上书五千言寝其事】马叶如【保山人万历中为贵州安平道时贵州安奢二 酋乱商旅不通藩臬皆缺叶如出都朝列祖饯者皆曰公此行与虞诩之朝歌何异叶如曰食禄死事分 也至黔单骑谕其巨帅抚绥备至黔中大定後制使抵黔拊其背曰公一人贤於十万师以功转两淮会 鹾】石应嵩【字澹宁保山人万历中进士知江陵县操持严毅遇事刚断豪猾歛迹会水泛为害应嵩 督民作堤後调灵宝县有矿徒数千入其郛应嵩登城拒之手刃二人指挥力战贼大奔事□陞南京兵 部主事浦口城为南都保障江水侵囓南城尽圮应嵩筑石堤以防江计石堤七百余丈江雾未开即视 事三面俱新省费十余万】薛继茂【字懋敬保山人万历中进士刻厉修行勉强为善又强谏上书论 郊庙不亲请建国本等事初并封之议神宗谋於阁臣王锡爵以为可及出旨举朝争诋锡爵惟继茂一 疏最和平又疏出滇臬李材狱按□请嶒解额五人为怨者所中削籍後追录忠直赠光禄少卿】王国 治【保山人万历中知新繁值奢酋叛以全城功晋刑部郎中有内侍护谴以千金求宥力却之】赵之 琰【初名千里保山人万历中由户部郎致仕归遭流寇之乱三拒伪职救饥埋骨建养生院置义田收 赎被掳子女人多感其德】李君植【永昌人官澜沧卫指挥孙可望入滇君植领军赴援大理值贼围 城力战死 本朝乾隆四十一年】 【赐諡烈愍】陈梦熊【腾越人官指挥孙可望据滇为其党杨武所廹梦熊不屈竟杀之 本朝乾隆 四十一年 赐諡节愍子世培恳以身代亦遇害】陆九衢【保山人嶍峩训导流寇? 城衣冠坐明伦堂骂贼遇害 本朝乾隆四十一年】 【予入忠义祠】张化枢【永平人由举人知江南无为州流寇攻城城?被执骂贼而 本朝乾隆四 十一年赐諡节愍】徐一中【保山人庠生事母以孝称母死柩停室中时有火灾一中?柩哭祷其火 顿息人以为孝德所感】马生【保山人失其名丁亥流寇至永郡恶少争?香迎之马生独闭门纵火 举家自焚死 本朝乾隆四十一年】 【予入忠义祠】张登元【字文蔚保山人庠生己亥兵至与妻潘氏谋欲自焚先诱三子出乃举火同 死男妇共七人 本朝乾隆四十一年予入忠义祠】刘德本【保山人己亥兵至永昌德本哭语其妻 曰时事至此吾侪小人何以生为遂积薪楼下夫妻子女五口俱自焚死 本朝乾隆四十一年予入忠 义祠】陈正猷【保山人庠生己亥兵乱正猷偕妻避於东山继而兵至妻先投水正猷自缢死 本朝 乾隆四十一年】 【予入忠义祠】祝维霍【保山人庠生己亥之乱率妻子投井死 本朝乾隆四十一年子入忠义 祠】 本朝王弘?【字懋自保山人由举人任户部郎中顺治初擢岢岚道以才能召入仍为户部郎中是时 天下初定图籍散失弘祚练习故事奉修赋役全书多所厘正擢太仆卿累迁尚书加太子太师上筹滇 条议十余事改兵部尚书致仕卒諡端简】徐崇岳【字石公保山人康熙癸卯举人赴公车不第乐志 林泉殚心着述吴三桂重其名强之仕不屈】

元托克托【字大用顺帝时中书左丞至正中伐徐州贼破之又破张士诚於高邮城下哈玛尔忌 其功嗾御史袁赛因等劾之诏削官爵再徙云南之镇西路腾冲知府高惠欲事之女辞曰吾罪人也安 敢念此後再徙阿轻乞之地惠以前不受其女发兵围之哈玛尔矫诏遣使鸩之卒年四十二 托克托 旧作脱脱哈玛尔旧作哈麻今俱改正】明范从文【字复之崑山人文正公十三世孙洪武中以奉使 称旨擢御史後谪戍庄浪又改戍金齿十年赦归着有小学章诂後斋集等书】刘寅【崞县人以罪谪 金齿卖药授徒着书不辍万历中巡抚陈用宾祀於会城与汉王褒明杨慎为三贤云】高莘【山东人 洪武中以起居注谪戍金齿时武官恣横欲延为馆宾兔其徒投莘以守分执役辞乃使之守门终日执 役会大雨武官并其妻孥辱之泥涂衣裳狼籍殊无戚容其耿介如此】周志铉【字元亮永安人洪武 中以翰林谪戍金齿精春秋人称节孝先生】祝璀【德兴人性耿介善易以罪戍腾冲寻宥归学者留 之讲易遂家焉】易恒【长沙人正统中自滇徙腾冲积学笃行时腾无学校举以为师人赖其薰陶者 甚衆】杨慎【新都人廷试第一嘉靖初以谏大礼戍永昌卫安凤变起园木密所慎戎服往援贼败去 安寜守欲榷民盐牛税慎谓此刀锥者宜推与民军官言海口役为利督丁夫六千人下海民苦之慎以 书告执政俱报罢戌永昌三十二年放浪湖山覃精着述卒於滇】刁怕文【宣抚怕举之弟怕举死罕 拔为缅招干崖许怕文代袭其兄职怕文拒之与战缅兵大至溃奔永昌】


明董宝【大理人南诏清平官董成之後洪武中任顺宁府经历清廉勤慎郡民安之後屡有功迁 大理土经历麓川之役多着劳绩以死事谕祭】余懋学【贵州人万历中任顺宁知府时郡初设流官 凡城池官署学校祠庙粮役皆所经画陞金腾兵备道】李忠臣【贵州永宁人万历末任知府立政寛 大与前守余懋学嫓美郡人建余李二太守祠祀之】金可教【湖广兴山人天启中知云州始教民纺 绩立学校开水利躬亲畎亩增垦田至三千九百余亩建义仓以储谷荒旱有备州人赖之】曹巽之 【湖广人明末知云州後值蒋朝臣叛巽之与吏目曹世昌婴城固守城赖以全】 本朝蒋斆【直隶保定人康熙四十一年任云州知州剔除积弊实心爱民州属旧有彝俗派为里长惟 视册开田粮之多寡轮月应办公差因而奸滑之徒预为巧避推卸他人其愿者每以担石之粮赔累破 家斆洞察弊端剔除殆尽至今称颂不忘】

明尹良辅【顺宁人万历间领兵攻定善寨勇敢当先殁於阵】周重谟【云州人性至孝童时刲 股以愈母病有司旌奨之】 本朝黎雍熙【云州人顺治五年枯柯土司蒋朝臣叛攻州城雍熙固守拒贼出战殁於阵同时黄文逹 亦战死】

本朝杨应鹗【奉天人原任贵州贵阳府同知当吴逆弄兵屡?授官劝诱逼迫坚志不从乃安置 顺宁覊留数年苦节万状至 大兵入滇逆党郭壮图恐其内应使伪将致之死应鹗知不免剧谈痛饮 既而对使大骂将自缢有妾佟氏亦辽阳人每见辞语过刚气凌逆使从容谏之应鹗谓妇人水性因失 宠至是佟於屏内窥良久厉声曰大丈夫当毅然引决勿恋恋如儿女子转悞大事妾先行不令公遗憾 泉下遂投缳应鹗闻之曰可以为吾妇矣亦雉经此康熙十九年事也雍正三年知府范溥访其宅兆记 以穹碑见府志】


元章吉特穆尔【丽江人从世祖征大理屡战有功赐名章吉特穆尔升北胜府知府兼管丽江宣 抚司事民夷咸服 章吉特穆尔旧作章吉帖木今改正之】麦良【父宗见人物良附世祖为察罕章 管民官擒段兴智功列乌哩特哈逹之右以副元帅佩虎符镇磨些又破铁桥城花马国加授银印为提 调诸路统军司 乌哩特哈逹旧作兀良合台今改正】明阿得【元时丽江宣抚司副洪武十五年兵 下云南率衆归附改姓木十六年开设府治授丽江知府本年西番刼澜沧江得引兵却之又从指挥破 石门关寨授世袭土知府又从吉安侯征巨津擒阿奴聪於吐番斩伪元帅朱保得死子初袭从征麓川 有功】高赐【鹤庆人仕元为义兵万户洪武中归附从征佛光寨招谕未附者以军储助饷授通安州 同知世袭】罗克【兰州人仕元为万户洪武中率衆来归以军功授兰州土知州其孙罗牙从木初征 伯刀干孟亦着军功】木增【阿得八世孙万历间袭丽江知府值北胜州构乱增以兵擒首逆高兰三 殿鼎建输金助工增陈十事下部议可朝廷嘉其忠诚特加参政秩给诰命】陈敬【盐城人洪武中署 剑川州事邻寇来攻力战死】林遒节【蒲田人历官泸州知府正统间鹤庆土知府高伦暴虐靖远伯 王骥奏革之荐遒节为流官知府抚蛮民有恩坛庙驿舖多所修建】胡信【丹徒人正统间知鹤庆府 耿介清俭有兴学造士之功】王珉【钱塘人景泰中知鹤庆府凡三载有麦秀两岐之瑞】刘让【吉 水人弘治中知剑川州能除民害民颂其德】刘珏【内江人正德间知鹤庆府岁凶盗起捐金设赈以 活饥民羣盗解散】马卿【林县人嘉靖间知鹤庆府筑堤防兴水利与诸生讲学多所造就】姚大英 【乌撒人以永昌府推官摄鹤庆府事二年清介不染毁淫祠清吏弊及去士民泣送有至数百里外 者】方启念【巴陵人嘉靖中知剑川州恤民疾苦有恺悌声】越民牧【贵州人嘉靖间授剑川知州 居官有善政百废具举去任日民咸思之】祁汝东【山隂人万历中知鹤庆府先是北衙矿课累及里 甲会恤使江盈科至汝东极力详请蠲免民赖休息】余廷檟【鄞县人知鹤庆府兴利除害严戢吏胥 初至见民间争讼猥细不情以片言麾之久之民悟讼息】陈开泰【广东人任鹤庆府值岁饥赈粥全 活无算罢耗羡絶请托百废具举】 本朝孔兴询【山东曲阜人康熙三十六年通判府事时学校未设兴询力请开学造士捐俸创建学宫 化导夷民咸知诗礼康熙五十五年入祀名宦】金培生【襄平人康熙间知鹤庆府事问民疾苦凡地 方旱涝宣泄之利身亲任之设义学十余所教育生童在任三年奸民歛手折狱不寃士民思慕之】

元麦宗【通安州磨些人生七岁即知文字及长凡吐番白蛮诸种皆有书契无不通晓旁及鸣禽 亦解其语盖介葛卢之流也相传曾入玉龙山饮盎浆遂得夙慧蛮中称为异人】高惠直【鹤庆人为 本路总管有德行衆所爱戴】明赵和【字逹道鹤庆人先後三任铜仁训导以师道自重後致仕归生 徒遮道泣送子子僖天性孝友年十九由举人训导临安人皆重其模范超迁南阳府同知政绩卓异】 李继儿【鹤庆前所百户正统中从征麓川力战死于辕痛父死奋入贼营亦死靖远伯王骥以事闻诏 遣官谕祭赠继儿武畧将军副千户辕忠显校尉管军千户镇抚仍録其子孙优加赏赉】张勉【字希 安剑川州人宏治中任黔江知县有胆畧至未匝月平巨寇又请於上官止督运民赖以安明年卒於官 将属纩妻问何以归榇曰寄葬重庆可也士民哀之士子受其教者称为龙溪先生】赵德宏【字有容 鹤庆人正德间举人孝友谦恭父殁於京师德宏徒跣偕佣人负柩归既葬庐墓三年时称其孝历官所 至以清白称判顺庆决疑狱三事洗十余人寃及知潼川积赎锾得粟万八十石以济岁凶累官庆府长 史子恩能继父志德宏卒亦庐墓三年事继母尽孝】杨叙年【鹤庆人正德中随父斌之京至天津为 贼所执欲杀之叙年哀号求代贼感悟并得免】朱佩【字鸣朝鹤庆人正德中进士初任大理寺评事 平反寃狱为僚长所倚重出为贵州佥事调停驿传民赖以安历广东参政平猺寇御盗贼定交南莫登 庸逆叛秦凯归陞陕西按察使致仕居乡恂恂若未尝为官者】彭富【字仲礼鹤庆人嘉靖中进士由 知县至廵抚历官三十余年所至冇声致仕归家无嬴产蔬食敝衣恬然自适】木公【字世卿丽江人 袭土知府性嗜学以琴书自娱所着有雪山诗集】杨全【剑川州人父继宗为土官下役海真所杀时 全方在襁褓及长知父寃佯拜海真夫妇为父母一日治酒邀真俟饮酣杀之不果乃潜入丽江适丽江 土官欲遣人入京奏请全愿往因发其事後海真死於狱全曰吾父讐得报死无憾矣】尹端【字正之 剑川州人性刚介动必循礼授清浪卫知事发摘无遗疏指挥蒋维贤以下不法十余人当道以再来杨 震目之常曰端生平不爱官不爱钱不爱命任人非谤军士每举手加额曰尹清天】张宗载【字一宁 鹤庆人万历中进士知江津县值采山运饷诸大役咄嗟而办杨应龙以兵万人应调核其实多虚宗载 俟其成列以数示之应龙惊服後诏入为御史以不能随人俯仰乞归事母】杨方盛【字大豫鹤庆人 万历中进士知大冶县县多巨猾犷悍难治不数月刑清讼理考授御史天启初廵按河南锄奸剔蠧风 采赫然廵视长芦补京畿道适遇奢安之叛条陈边事甚悉廷议韪之历官户部侍郎总督粮储】杨朝 栋【鹤庆人万历中进士为礼科给事中时值魏璫煽虐屡疏抗劾削夺归里後补吏科迁光禄寺卿其 诸疏与杨左争光焉】段高选【字让予剑川州人万历中进士任巴县知县会奢贼乱阖门死节赐祭 葬諡?节廕子暄锦衣卫千户】陈奇猷【字襄宸剑川人天启中进士累擢御史疏陈滇事甚悉因弹 主政贪秽为所挤落职道卒】 本朝梁健植【鹤庆人顺治己亥奉父避兵父被执健植叩头乞哀愿代父死贼遂杀之而释其父】木 懿【丽江土知府康熙十二年吴三桂将叛计由中甸外结蒙番西连川陕道必出丽江因调懿至省煽 诱廹胁授以伪帅坚志不从覊省七年辛酉 大兵复滇遣其孙?首先投诚随师効力具题优奬】李 衍芳【鹤庆人康熙癸卯举人吴三桂反遁入山三桂物色之不可得贼平知庐江县以母老乞归】蒋 纲【字国器鹤庆庠生博学多隂德康熙辛酉年吴三桂溃将胡国柱奔鹤庆入城肆掠至松桂胁纲引 路时大兵未至郡皆惶恐纲登三庄坡指城西石灰冢绐之曰提督诺谟图领满汉兵自剑川来已扎营 西山下矣柱遥望之若无数营盘遂信乃自河东遁城赖以全至今有白坟骇走长毛之语时称其功】

明卓全节【福建侯官人洪武间兵科给事中以建言谪戍鹤庆因家焉】车文琮【临川人父业 商寓籍剑川文琮幼勤学登贤书知彭山县有亷声卒於官鹤庆人士多出其门】


明贺勋【湖广人成化间任广西知府时初设流官勋建城垣立学校惠政及民陞云南参政仍兼 府事】孙久【吉水人宏治中任弥勒知州按制土酋抚安反侧民赖以宁】张佐【武昌人正德中知 弥勒州事征十八寨筹运有方民不知扰】华刚【都匀卫人正德中知弥勒州事疆毅明察十八寨叛 酋何勿等畏之皆输纳逋税期月间法令大行】李崧【内江人嘉靖初知师宗州训农兴学涤除宿弊 刻苦清介陞大理同知民追送百里外号泣之声不絶於路】戴时雍【江西人隆庆中为广西知府倡 议筑城身亲督役善政尤着迁两淮转运使民为立祠】陈忠【献县人万历中任广西知府兴水利建 永惠坝开东西两河附郭水田皆成沃壤沙夷宼掠东山忠率兵剿平修筑三乡城於沿江渡口设哨令 戍卒於废地垦田给以牛种耕战之具毕修】张光宇【山西太平人万历中由广南调广西知府广励 学校教课耕织增修东西二坝量田编甲永为修葺】萧以裕【清江人万历间任广西知府迁建学宫 於三台山创鹤麓书院以教士土酋普者辂侵扰江外亲率师擒之诸夷畏服】张继孟【扶风人由御 史出为广西知府摄巡道篆兴文讲武院司议抚普名声委员悉被害继孟单骑至息宰河入贼营陈说 利害贼遂降滇郡以宁】王励精【蒲城人崇祯中任广西府通判仁恕善折狱岁荒闭籴毁所系银带 易粟减价粜富人闻之争出粟价遂平】游大勲【婺源人崇祯中任广西府通判普名声叛大勲督兵 拒宼援絶死之】徐道兴【睢州人崇祯末以都司经历署师宗州事亷洁爱民孙可望等?曲靖道兴 集士民谕之曰吾死分也若辈可速去出白金二锭授其仆仆请从死徐曰此俸金也尔不去谁收吾骨 贼至以械击贼首大骂被杀乾隆四十一年 赐諡烈愍】

明赵通【广西州世袭照磨成化中昂贵争袭府职大肆凶虐通不从逆遣子琼赴京奏闻因改土 设流民赖以安】李璜【师宗州人宏治中代本州土官至京袭职尝谓无流官制土官终为民害至京 奏请设流官知州诏如其请师宗人重璜之功请祀乡贤】杨廷湖【弥勒县人慷慨好义率乡兵助知 府郭集礼讨沙贼阿旦力竭死之】杨绳武【字念尔弥勒州人崇祯中进士由翰林改御史出视河东 盐政继按河南流宼突至?武潜师破贼而还时方乡试闱中不惊旋擢顺天巡抚旋晋兵部左侍郎督 蓟辽师卒於丰润赠兵部尚书赐祭葬諡庄介】杨令闻【弥勒县诸生普名声之乱骂贼死】简如英 【弥勒州人亲丧庐墓三年虎不敢犯受旌】吕应乾【弥勒州生年十四母为流宼所掠应乾涕泣寻 至贼巢贼感其孝与金帛遣之】何腾龙【弥勒州人普名声之乱不顾家室负母远奔府州旌其孝 义】何天衢【字升宇维摩州人有勇畧普名声招为头目使驻三乡名声谋逆以铳手三百令天衢会 之天衢尽坑其卒反正助守维摩名声巳?弥勒急撤兵两路攻之不克累陞都督同知名声死其妻万 氏复攻天衢援絶粮尽自刎死】 本朝邢太古【广西州人幼失母父之楚太古为人牧豕思慕哭泣及父归孝养三十年如一日父年八 十五自言不觉鳏居之苦以有太古能顺适其意也公举 旌表】李佐明【广西州人勤学好古尝买 药济人所着有五峯诗集萃古名言及古今人物考】李根心【字所性广西州人好善乐施英德令张 于宸孤孙为沙夷掠卖根心变产赎回资助遣归人重其义】

元安慈【武德将军与子弄积俱有功于武定】明董旻【乐平人成化中官给事中以直言谪石 旧知县时土酋猖獗盗贼蜂起旻练民兵使远近各为保护遂至萑苻絶警土酋畏服以循良迁去】张 敬【清江人弘治中知和曲州存心慈爱政善民安州人感戴】秦健【广西人嘉靖初知禄劝州凤朝 文叛健分地监守贼攻围甚急力不能支遂遇害同时武定府同知四川袁俸率妻子一门尽节又武定 府教授常存仁禄劝州吏目刘瑀知事高心照磨张成巡检俞伯官均死之】邓世彦【湖广人隆庆间 为武定府同知值凤继祖倡乱世彦挽运军糈尽心赞尽得以次剿平遂创建府治城垣地方赖以保 障】金守仁【武定守御指挥万历中阿克之乱与千户王应爵魏守恭张斗梅应时黄桂镇抚金荣高 百户杨应祖陈宰俱殉难】王应期【湖广人万历末任武定知府土酋沙大金作乱应期出奇制胜讨 平之】胡其慥【湖广人天启二年任武定知府阿歹叛慥竭力扞御城赖以全】赵纾【山西人天启 间任武定知府亷正自持修学崇文劝农息讼教民齿让民怀其德皆呼为赵青天去之日有送至数百 里外者】杨于陛【武定府同知崇祯六年死普名声之难】高其勲【以参将守御武定沙定洲来攻 其勲固守月余城陷服毒死】

明杨尧年【和曲人嘉靖以前未设郡学尧年寄学大理发愤读书归教里人郡人知学自尧年开 之】杨忠惠【和曲人寄学云南府嘉靖中凤继祖之乱军门议遣人招降无敢前者忠惠承委即行为 贼所害死甚激烈】杨春震【和曲人万历中举人授湖广夷陵州知州夷陵有势宦挟官害民春震除 之闻父病即归侍汤药守丧哀毁庶母弟二人春霖春霁相继卒霁妻辛氏守节遗一女震恤之倍巳出 事庶母尽礼杜门教授着述甚富】杨元佑【春震子以副贡任赵州学正孙可望据滇迫以官力拒不 受士论称之】陈此丹【和曲人崇祯末奉母避兵山中偶相失此丹号泣追寻薄暮有少妇乞随行此 丹却之竟夜不获母渇甚将所负米囊置道旁覔水涧中比返母坐囊上问母何以至此母言黑夜行荆 棘中力疲暂息不知为已囊也人以为孝义所致】蓝碧【元谋人割股以愈母疾施谷以赈民饥又立 义仓储谷以佐官乏上官嘉其孝义特旌其门】 本朝徐升曜【元谋人官副将入蜀招抚王屏藩不屈遇害赠左都督】

明谢秉铉【山隂人明末守武定罢官贫不能归民爱之迎居和曲西村後卜居禄劝寻卒元谋令 马之鹏表其墓】


明汪辅【云南後卫指挥同知嘉靖间署元江知府政务便民有控诉至者不加鞭朴训以礼让遣 之至于军衆御以严明毫不敢犯】李先芬【明万历年间任新平知县始建县治筑凿城池夷民咸德 之】秦元穗【广东人崇祯间任新平知县改迁县治建筑砖城民祠祀之】本朝沈洪【浙江人任新平县典史署杨武灞巡检事雍正十年猓贼叛洪竭力御贼死之】丁珏【浙 江人以巡检管理青笼厰务猓贼刦掠厰地珏不屈死之】王昌【寜夏人千总击猓贼於喇博坡殁於 阵】汪自贵【华阳人把总击猓贼於阿者奋勇赴敌死之】丁先【开化人把总与贼战於户东山後 殁于阵以上五人事闻俱 赐赠廕】

元刁代【元江人为本路安副使大德五年从征八百有功陞本路总管勇驇过人部夷畏服时洞 蛟为孽代挟利剑入洞顷之水尽赤代与蛟俱死沿河之民始得耕种岁岁祀之】明施大节【元江人 永乐中举人历知交州横州慈爱亷明宣德二年遇有贼警大节缮甲兵聚粮饷为守御计及贼势不可 过城?力屈而死】马云衢【字赓宇元江人天啓间由教谕迁知天河县有亷能声邑中峒番肆出刦 掠云衢设法剿谕皆畏威不敢犯去任归里行李萧然】 本朝曹一彬【新平人康熙初土酋禄益反围新平执一彬令诱开城一彬入率民兵固守贼攻不克城 得全】李其纪【元江人有孝行禄益之变其纪负母逃一日夜不休得免父殁後庐墓三年有虎伏兎 驯之应】蒋应堂【元江卒伍刲股疗母母殁刻木为像祀之如生】康天锡【元江人为本营把总雍 正十年猓贼叛战于他郎先登死之】张文秀【新平人新?营把总分防扬武坝猓贼至力屈死之以 上二人事闻俱 赐赠】郭羽宸【河西人为诸生贫而能孝养其母时猓逆变母病惊死宸哀号亦 卒】

明周官【江西人能诗工草书性刚直敢言明末弃官游滇从临安入元江一时士人多所请正後 卒於郡】 本朝邓魁春【抚州人号梅庵学问综博顺治初至元江教授生徒多所成就】


明李先芬【忠州人万历间知顺州性澹泊敢任事创建州城社学及垦田增户皆为民计久远有 古良吏风】 本朝李楷【奉天镶蓝旗人康熙三十八年知永北府事慈惠亷明士民怀之建祠奉祀】

明卜各 吉【永宁人仕元为土官洪武中领兵归附授土知州子各吉八合嗣永乐初率香罗革甸瓦鲁之刺次 和四部番人入朝上嘉之陞永宁为府授各吉八合为知府赐镀金花带镌四字曰克笃忠诚】刘思善 【字复吾北胜州人庠生孝友诚慤隣人何姓家夜失火以银一囊约五百余金掷过墙内思善拾之隣 因火灾惛愦竟忘其物思善次日治酒寛慰酒毕以原物还隣惊喜交集愿以一半酬思善拒之义形於 色亲党叹服州牧闻其事奨以德夀还金额雍正六年合郡举入节义祠岁时祭祀】 本朝刘晟基【字景传永北人岁贡九岁失父孀母彭氏年二十九矢志抚孤族人有欲夺节而利其产 者奉母避之山庄产则推让族人同母茹荼饮蘖能养志承顔刻意积学立品砥行工诗文着冇?圃堂 集为一时推重永郡人士多出其门任云州司训十余载课士有方维持名教人咸称颂弗衰云】高暐 【永北人恩贡生沉潜理学寡言词敦实行性至孝母黎氏失明几二十年朝夕扶持不少懈居丧三年 不入私室未尝见齿为士民推重雍正元年察举孝亷绅士以其名上坚辞不受乾隆元年又行察举郡 守采舆论将列实以应辞益力人皆称为真孝亷云】


明刘童【福建人永乐间授蒙化知州有惠政蒙人感慕】胡光【微州人以曲靖府同知摄蒙化 府事建书院为讲学地士民颂其惠政】刘作沛【马平人万历间以提举署府事置田养士易里甲为 条编蒙民便之】闵廷桂【常德人万历间授蒙化知府有仁政尤多材艺吏畏而民怀之】许尚【陕 西人万历间授蒙化知府清慎爱民绳奸缉吏境内肃然】

明左伽【蒙舍人袭知州永乐中从征麓川功第一陞临安知府仍掌州事正统中陞州为府遂以 伽为知府】丁?【字德辉蒙化人成化中进士知石阡府先是苖叛学宫府治俱毁?以次修复赈穷 恤士多有善政官罢囊无余赀】刘挥【字本忠蒙化人以岁贡任四川雅州学正先是迷渡人未知学 挥筑馆授徒迷人游泮自挥开其始】朱玑【字文瑞蒙化人生而頴异以文行称成化中进士任大理 谳狱无寃仕至贵州按察使特宪肃法寻乞归乡人以为矜式】雷应龙【字孟升蒙化人正德中进士 初任福建莆田知县政治第一擢御史尝因灾异疏八事世宗嘉纳之其兄应扬以孝友称教应龙成进 士有名】朱光霁【字克明玑之子从父宦游师王守仁正德中历官同知所至以亷明称为人慷慨有 大节乞归後家徒壁立】张烈文【字元焕蒙化人嘉靖中进士初授浙江嘉兴知县有惠政历陞至按 察使博通今古长於着述】范运吉【字用修蒙化人嘉靖举人父出游不返运吉以文行受知於巡抚 应大猷许娶以兄女运吉誓不见父不娶重茧求之五年不归後於太和山得遗骸归葬庐墓三年事闻 诏褒其门】薛志广【蒙化人事亲孝谨居丧哀慕庐墓时芝草生其侧】周中规【字元体蒙化人嘉 靖举人幼失父励志读书母纺绩给之足迹不入城市者七年後官知县事母以孝闻】范元恺【字虞 贤蒙化人嘉靖举人任雄县知县调名山亷介自持考天下清官最告归卒】左重【蒙化人万历举人 灌口知县值奢崇明反力战死节赠尚宝卿】陈於宸【字葵若蒙化人万历进士知巴县致仕值沙贼? 城死难 本朝乾隆四十一年 赐谥节愍】周二南【字汝为蒙化人天启选贡历官长沙知府张献 忠之乱率师杀贼力屈而死赠太仆卿 本朝乾隆四十一年 赐谥节愍】左廷臯【字对扬蒙化 人崇祯进士沙贼破蒙化死难 本朝乾隆四十一年 予入忠义祠】陈怀瑾【字辑瑞蒙化人庠生 沙贼围城登埤守御城破被执不屈死之 本朝乾隆四十一年予入忠义祠】彭万昌【蒙化人庠生 事母克孝蒙化被兵时奉母避於南山贼追及箭射其】 【母昌以身翼之贼感释焉负逃免难】 本朝陈佐才【蒙化人曾为故黔国公部将自孙可望入滇後隐居不仕凿石为棺镌诗其上所着集甚 多】范悦【蒙化人性笃孝亲殁庐墓白乌羣集其侧吴三桂反强官之拒不往教授以终同郡熊兆镒 马参李百有俱康熙初举人不屈於逆藩事平各授以官】危斯泰【蒙化人父光远遘疾斯泰时年十 二衣不解带昼夜侍侧父死一恸而絶虽以毁伤生不可为训然边远童蛮孝根天性足见圣朝德化无 远弗届矣】李士奇【蒙化人贡生制行端方康熙间吴逆胁之以官不受

明王汝敬【字敬夫山西代郡人随父任蒙化寓此教授生徒崇尚四礼俗一变】杨慎【字用修 新郡人嘉靖初议礼谪戍游寓蒙化之冷泉庵士多从之】曹学【字行之四川人嘉靖初客游滇中寓 居蒙化能诗工画性嗜酒日置钱与壶于驴背遣入肆人皆知为曹之驴也居蒙化数年卒他日驴经其 墓撞死墓侧】


明张吉【余□人成化时为景东通判地居云南絶徼俗鄙戾吉教以礼义民有罪者薄责之约无 再犯土知府陶氏见吉不携家欲为置妾不聼遗以银器不受心敬吉遣其子棨就学由是夷民向慕渐 有中土之化吉益自励作慎独穷理改过求仁四箴置座右忘其身之在蛮也】

明陶棨【土官陶洪子成化中遣入国学嘉靖中嗣职以孝义着闻】

汉唐蒙【建元六年大行王恢击东越使蒙风指南越南越食蒙蜀蒟酱蒙归至长安问蜀贾人贾 人曰独蜀出蒟酱多持窃出市夜郎夜郎临牂牁江江广百余步足以行船蒙乃上书说上曰窃闻夜郎 所有精兵可得十余万浮船牂牁江出其不意此制越一奇也诚以汉之强巴蜀之饶通夜郎道为置吏 易甚上许之乃拜蒙为中郎将将千人从巴蜀筰关入见夜郎侯多同喻以威德约为置吏使其子为令 夜郎旁小邑皆听蒙约还报以为犍为郡元鼎五年发夜郎精兵下牂牁江伐南越南越破遂平且兰以 南夷为牂牁郡】陈立【蜀郡临卭人为金城司马成帝河平中夜郎王兴与句町王禹漏卧侯俞更相 攻击大将军王凤荐立为牂牁太守立到郡谕告兴兴不从命立乃从吏数十人出行县至夜郎且同亭 召兴斩之句町王禹漏卧侯俞震恐入粟千斛及牛羊劳吏士立还归郡兴妻父翁指与兴子邪务复反 立讨斩之西夷遂平】刘宠【绵竹人为牂牁太守初乘一马之官布衣疏食以俭化民居郡九年仍乘 一马而还民为之立铭】谢暹【牂牁人为郡功曹王莽改郡为同亭郡中不服会公孙述据蜀暹与大 姓龙傅尹董氏保郡为汉闻世祖在河北遣使从番禺江奉贡】三国汉诸葛亮【南阳人建兴元年牂 牁太守朱褒据郡反以应雍闓三年亮南征牂牁帅济火积粮通道以迎师褒等既平亮奏封济火为罗 甸国王】费诗【犍为南安人先主既定成都以诗为牂牁太守自武帝置牂牁郡至蜀汉末郡守垂功 名者前有吴霸陈立後有汉中张亮则广汉刘宠巴西马忠及诗皆着勲烈】马忠【巴西阆中人建兴 三年丞相亮入南拜忠牂牁太守郡自朱褒反後邑里萧条忠抚育恤理甚有威惠南夷豪帅刘胃反扰 乱诸郡诏以忠为庲降都督忠遂斩胃平南土卒後南人为之立祠】张嶷【南充人後主时为牙门将 从马忠讨刘胃战每冠军牂牁兴古獠复反忠令嶷讨之嶷招降二千余人悉传诣汉中後迁越嶲太守 赐爵关内侯】晋王逊【魏兴人永嘉元年为南夷校尉宁州刺史时荒乱後官民虚竭纲纪弛废逊恶 衣菜食招集夷民劳来不怠以五茶夷昔为乱首欲讨之而未有隙会夷发夜郎庄王墓逊因讨灭之又 讨恶獠刚夷数千落威震南方官至平西安南将军兼益州刺史封褒中伯】谢恕【牂牁人为郡太守 咸和八年宁州刺史尹奉为李雄弟李夀所破南中尽为雄有惟恕保郡独为晋官官至抚夷中郎将宁 州刺史】南北朝周宇文裕【安定人封龙门公为信州总管宣政元年招慰生獠王元殊多质等归国 以置费州】宋唐恪【钱塘人大观中牂牁内附恪以屯田员外郎持节招纳夷人夷始恫疑衷甲以逆 恪尽去兵卫从数十卒单行夷望见懽呼投兵听命】元谭澄【德兴怀来人至元中为四川佥省西南 夷罗罗斯内附帝以澄文武兼资以为副都元帅同知宣慰司事澄至其境谕之曰皇元一视同仁不间 远迩特置大帅安集招怀非有微求於汝也蛮人大悦】阿尔哈雅【辉和尔人为荆湖行省平章事镇 潭州至元十六年降八番罗甸蛮以其总管文龙儿八见置宣慰司八番罗甸卧龙罗番大龙遏蛮卢番 小龙石番方番洪番程番并置安抚以镇之凡所得州峒夷山獠不可胜计大率以口舌降之未尝专事 杀戮又其取民悉定从轻赋民所在立祠祀之 阿尔哈雅旧作阿里海牙辉和尔旧作畏吾儿今俱改 正】刘继昌【为两淮招讨使经历至元十六年潭州行省阿尔哈雅遣招下西南诸番继昌深入险阻 大播德威八番两江溪洞皆降附焉诏以龙方零等为小龙番等处安抚使仍以兵三千成之番境始安 阿尔哈雅译见前】李德辉【通州潞县人至元十七年为安西行省左丞时西南夷罗施鬼国复叛诏 云南湖广四川兵讨之兵且压境德辉适被命在播乃驰驿止三道兵勿进遣张季思谕鬼国趣降其长 阿察熟德辉名曰是活合州李公耶其言明信可恃即身至播州降乃改鬼国为顺元路以其酋为宣抚 使其後有谮德辉受鬼国马千数者帝曰是人朕所素知虽一羊不妄受宁有是耶其年德辉受降至黄 平以病卒赠中书右丞谧忠宣】伊逊岱宗【沙卜珠台人至元中为四川西道宣慰使加都元帅罗施 鬼国亦奚不薛叛诏以四川兵会云南江南兵讨之至会灵关亦奚不薛遣先锋阿麻阿豆等将数万衆 迎敌伊逊岱宗驰入其军挟阿麻阿豆出斩之亦奚不薛惧率所部五万余户降以功拜西川等处行中 书省右丞 伊逊岱宗旧作也速答儿沙卜珠台旧作珊竹带今俱改正】苏赫【蒙古人至元十九年 亦奚不薛叛置顺元等路军民宣慰司以苏赫为宣慰使经理诸蛮降八番金竹等百余砦得户三万四 千悉以其地为郡县置顺元路金竹府贵州以统之东连九溪十八洞南至交趾西至云南咸受节制 苏赫旧作速哥今改】李呼朗圭【一名庭玉陇西人至元二十一年以四川南道宣慰使与参政奇尔 济苏佥省怕克巴左丞汪惟正分兵进取五溪洞蛮伐山通道绵亘千里诸蛮酋长皆率衆来降寻以老 病归 李呼朗圭旧作李忽兰吉奇尔济苏旧作曲里古思佥省怕克巴旧作佥省巴八今俱改正】乌 鲁斯【喀尔氏人至元二十六年置八番罗甸宣慰司以乌鲁斯为宣慰使时诸蛮叛服不常乌鲁斯平 之乃立安抚等司以守焉二十八年平阳都要等明年为八番顺元等处宣慰使都元帅大德六年授通 奉大夫罗罗思宣慰使兼管军万户武宗立召还 乌鲁斯旧作斡罗思喀尔氏旧作思康里氏今俱 改】莽哈岱【契丹人世祖时为随路新军总管统领山西两路新军从行省伊逊岱宗征蜀及思播有 功陞万户从攻罗必甸破之成宗即位授乌撤宣慰使迁大理金齿等处宣慰使都元帅六年乌撒罗罗 斯叛讨平之九年讨普安罗雄州叛贼阿填擒杀之进骠骑卫上将军遥授云南行中书省左丞行大理 金齿等处宣慰使都元帅卒於军赠平章政事封濮国公 莽哈岱旧作忙古带今改正伊逊岱宗译见 前】张宏纲【东安州人大德五年从右丞刘深征八百媳妇师次顺元土官宋隆济纠合诸蛮为乱宏 纲与隆济力战而殁赠宣忠秉义功臣追封济郡公】刘国杰【女直人姓乌库哩改姓刘氏元贞元年 为湖广行省平章政事大德五年罗鬼女子蛇节反乌撒乌蒙东川芒部诸蛮从之?贵州诏国杰将兵 讨之贼兵劲利且多健马官军战失利国杰令军士人持一盾布钉其上俟阵合即弃盾伪遁贼逐之马 奋不能止遇盾皆仆国杰鼓之贼大败既而复合衆请战国杰不应数日度其气衰一鼓破走之追战数 十里擒斩蛇节宋隆济阿女等西南夷悉平乌库哩旧作乌古伦今改正】曹伯启【砀山人延佑元年 迁刑部侍郎八番帅擅杀启边衅朝廷用师伐之命伯启往诘其事次沅州道梗伯启恐兵往则彼惊将 致乱乃遣令史杨鹏单骑往谕新帅备得其情止奏坐前帅擅杀罪边民以安】明吴良【定远人洪武 五年古州八万诸洞蛮为乱良以江阴侯充总兵官佩征南副将军印率师讨之次零溪进攻铜鼔五开 潭溪克之既而捣地青灭龙里通洪州所向皆捷独秦洞岩山苖据险久不下良以计袭破之歼其衆古 州八万皆降收抚洞苖二百余所籍其民以其地隶思州宣慰司】傅友德【砀山人洪武三年封颍川 侯九年命友德巡行川蜀雅播之境因兵威降金筑普定诸山寨十四年充征南将军率左副将军蓝玉 石副将军沐英将步骑三十万讨云南至湖广分遣都督胡海洋等将兵五万由永宁趋乌撒而自率大 军由辰沅趋贵州克普定普安降诸苖蛮遂击乌撒循格孤山而南以通永宁之兵遣两将军趋云南友 德城乌撒羣蛮来争奋击破之得七星关以通毕节乌撒诸蛮复叛讨之斩首三万余级获牛马十余万 霭翠宋钦皆降蛮地悉平进封颍国公】费聚【五河人洪武十四年从傅友德征云南克普定明年置 贵州都司以聚与梅思祖同署司事未几诸蛮复叛副安陆侯吴复讨之攻关索岭及阿咱等寨悉下之 蛮地始定】梅思祖【夏邑人洪武十五年与费聚同署贵州都指挥司事宣布德威民蛮安之】吴复 【合肥人洪武十四年从傅友德征云南克普定城水西充总兵官剿捕诸蛮遂由关索岭开箐道取广 西十六年克墨定苖至吉刺堡筑安庄新城平七百房诸寨斩获万计转饷盘江金疮发遂卒追封黔国 公】汤和【凤阳人洪武十八年思州诸洞蛮作乱命和为将军从楚王讨之时蛮出没不常闻师至辄 窜匿山谷间退则复出剽掠和抵其地恐蛮人惊溃乃於诸洞分屯立栅与蛮杂耕使不复疑久之以计 擒其魁余党悉溃师还留兵镇之】俞通渊【巢县人洪武二十四年古州银赖蛮反命通渊统诸军讨 之克银赖诸洞俘斩无算明年封越嶲侯】杨文【含山人洪武二十九年古州蛮林小斯以妖术倡乱 命楚王湘王讨之文以左都督充总兵官佩征蛮前将军印简徒二十万由沅州伐山开路二百余里营 天柱县率偏师直抵洪州泊里永从诸洞寨分道夹攻大破之擒馘二万余人】韩观【虹县人洪武二 十九年古州蛮叛拜征虏副将军从杨文讨平之移兵击五开与顾成讨定水西诸堡还理左府都督 事】陈迪【寘城人洪武中官云南右布政使普定曲靖乌撒苖煽乱迪率土兵击破之献俘於朝赐金 币】顾成【江都人洪武初授成都後卫指挥佥事八年调守贵州时羣蛮叛服不常成连岁出兵平之 十四年从傅友德征云南为前锋首克普定以功进指挥使奏革普定府析其地为州三长官司六留治 之大布恩信诸蛮帖伏进贵州都指挥同知平康佐都匀诸蛮俘斩万计二十九年迁右军都督佥事佩 征南将军印征水西五开天柱天堂西堡平洲诸叛苖皆诛其魁抚绥余衆凡所破六洞一百三十七寨黔由是平成祖即位封镇远侯仍镇贵州永乐十一年思州宣慰使田琛与辰州知府黄禧连兵擅攻思 南宣慰使田宗鼎命成以兵五万压境琛禧就缚於是分思州思南地更置州县遂设贵州布政司台罗 苖作乱成充总兵官率二都司三卫兵讨之斩酋普亮尽戮叛党威震百蛮蛮人为立生祠】蒋廷瓒 【滑县人永乐初以行人讨平思州思南叛苗後为贵州左布政使抚辑远人具有规画卒於官黔中人 祀之】杨亷【泰州人永乐间擢贵州右参议在黔六年以清节着及卒贫不能归里葬於城东三坡林 子孙因家焉】萧授【华容人永乐十六年以右府都督佥事充总兵官镇守湖广贵州宣德初乖西巴 香诸洞寨作乱而昆阻北诸寨亦恃险不输服授遣都指挥苏保会宣慰宋斌攻昆阻北寨连破之斩伪 王卓把同等数百人乖西诸蛮皆震慑归命其後西堡蛮阿骨等与寨底丰宁清平平越普安谷把诸蛮 相聚为宼而都匀蛮韦翁同复诱蔡郎等五十三寨作乱授遣指挥李政陈原顾勇次第平之进都督同 知佩征蛮副将军印正统元年普定蛮阿迟阿哈等叛授遣顾勇等捣其巢擒阿哈等已而计砂贼首苖 金虫苖总牌纠洪江生苖作乱伪立统千侯统万侯授督兵抵计砂分遣都指挥郑通攻三洞马晔攻黄 栢山破之斩总牌金虫等生苗尽降授为人沉毅多计筭驭军严整在镇二十余年威信大行宼贼稀少 论功进左都督召至京以老致仕卒赠临武伯】吴讷【常熟人宣德三年巡按贵州综核精明百度整 饬将代还土人诉阙乞留不许藩臬以百金佐装讷寻寄还封识如故】易节【万载人宣德间为贵州 左布政使寛猛得宜民夷思之不忘】应履平【奉化人宣德初为贵州按察使时山云镇广西岁调贵 州军万人春秋更代还多逃亡则取原卫军以补履平奏贵州四境皆苖蛮今卫军逃於广西而以在卫 者补不数年贵州军伍空边衅且起帝乃命云严责广西诸卫追还逃军履平又以军伍不足请令卫所 官旗犯杂死及徒流者俱送镇将立功期满还伍边兵犯盗及土官民与官旗罪轻者入粟缺储所赎罪 并从之】吴亮【来安人英宗初副萧授镇湖广贵州破普定蛮进都督同知平计砂苖进右都督】黄 镐【候官人正统十四年以御史出按贵州时羣苗尽叛道路梗塞靖远伯王骥等自麓川还军无纪律 苖袭其後官军大败镐孤军赴平越遇贼几死夜逃入城贼围之议者欲弃城走镐曰平越贵州咽喉无 平越是无贵州也乃偕诸将固守置密疏竹筒中募土人间行乞援於朝且劾骥等覆师状景帝命侍郎 侯璡保定伯梁珤等合川湖军救之围始解城被困已九月卒乃得全镐功为多】侯璡【泽州人景泰 初贵州苖韦同烈叛围平越清平兴隆诸卫命璡总督贵州军务讨之璡先遣兵攻败都卢水西诸贼又 调云南兵由乌撒会师开毕节诸路而自率师攻破紫塘弥勒等十余寨遂解平越清平围兴隆抵镇远 道皆通晋兵部尚书进克赏改擒其伪王王阿同水西苖阿忽等六族皆自诉乞归化诏璡随方处置未 几卒】方瑛【全椒人景泰初贵州羣苖叛以瑛为右副总兵与保定伯梁珤侍郎侯璡率师讨平之进 右都督遂命瑛镇守其地寻以讨平白石崖贼功进左都督未几四川草塘苗黄龙韦保作乱剽播州西 坪黄滩瑛与巡抚蒋琳会川兵进剿贼魁皆就缚因分兵克中潮山及三百滩乖西谷种乖立诸砦执伪 王谷蚁丁等斩首七千余封南和伯召还督京营军务明年湖广苖叛拜瑛平蛮将军率京军讨之瑛连 破鬼板等一百六十余砦与尚书石璞移兵天柱率陈友等分击天崖诸砦复大破之克砦二百七十擒 伪侯伯以下一百二人时英宗己复位召璞还命瑛留镇贵州湖广瑛讨蒙能余党克铜鼓藕洞诸砦一 百九十五覃洞上隆诸苖咸斩贼渠纳欵帝嘉其功进爵为侯天顺二年东苗千把猪等僭伪号攻都匀 诸卫命瑛与巡抚白圭合川云贵军讨之克六百余砦边方悉定瑛前後克诸砦几二千俘斩四万余平 苗之功前此无与比者寻卒於镇】王来【慈谿人景泰元年贵州苖韦同烈作乱以来为右都御史代侯璡总督军务同烈以衆数万据兴隆复刼平越清平诸卫来遣都督毛胜陈友及方瑛三道进而来与 保定伯梁珤大军继之先後破三百余砦贼惧缚同烈并贼将五十八人降余悉解散遂移军清平且檄 四川兵共剿都匀草塘诸贼皆降贼平来奏乞班师诏留来珤镇抚寻命来兼巡抚贵州广通王徽煠结 苖酋杨文伯等为乱来连战破之寻召为南京工部尚书】刘玉【磁州人天顺初以右参将分守贵州 从方瑛讨东苗歼千把猪讨西堡苖絷其魁楚得先後斩首千级毁其巢而还旋改右副总兵镇守贵 州】何淡【广东顺德人成化中官贵州左参政生熟苖相攻郡县骚然抚按檄淡往招之淡单骑深入 谕以威德苖各释甲散法寻以亲老乞归淡居官三十年其归也贫不能举火知县吴廷举称为吴隐之 之流恒分俸给之】彭伦【永定人成化初以指挥使守备贵州清浪诸处讨破茅坪铜鼓叛苖贼入乾 溪肆掠伦击走之以卭水诸砦不即邀遏乃下令贼入境能生致与重赏纵者置诸法由是诸司各约所 属凡生苖轶入即擒之伦大会所部缚俘囚讯得实寘之高竿令卒乱射杀之罪轻者截耳鼻使去曰以 此识再犯不赦矣因令诸砦树牌为界羣苖股栗不敢犯其後卭水十四砦苖复纠洪江生苗为逆伦分 五哨夹攻之絷其魁余党悉平録功进都督佥事历官至贵州总兵以老致仕】孔镛【长洲人成化五 年以右副都御史巡抚贵州清平部苖阿溪者桀骜多智其养子曰阿刺有勇力横行诸部中守臣皆纳 其赂镛行部至清平闻指挥王通晓大义因询之通言溪所昵者指挥王曾总旗陈瑞今欲致溪必先得 此二人而後溪可图也翌日镛大会将校诘责二人二人输实遂以计擒溪磔之羣蛮震慑鸡背苗恃险 为乱镛亦讨平焉】何乔新【江西广昌人成化中官刑部侍郎播州宣慰杨辉宠庶子友欲夺嫡子爱 爵与之及立友为凯里安宁宣抚使而诬爱交通唐王朝廷命乔新勘之友贿诸权贵皆为游说乔新至 与巡抚刘璋白爱诬而夺友宣抚安置别县播人遂安乔新後官刑部尚书致仕家居爱遣使厚致赠且 献良材可为榇者乔新坚却之】顾溥【成元孙袭封镇远侯宏治五年贵州都匀蛮也富架作乱滇蜀 道梗诏溥充行军总兵官讨之分五路刻期并进诱诛富架父子斩首万计加太子太保】邓廷瓒【巴 陵人宏治二年以右副都御史巡抚贵州都匀苖乜富架长脚等作乱勅廷瓒提督军务同湖广总兵官 顾溥贵州总兵官王通等讨之副使吴倬遣熟苗诈降富架诱令入宼伏兵擒其父子官军乘胜抵其巢 连破百余砦生絷长脚以归羣蛮震慴廷瓒言都匀清平旧设二卫九长官司其人皆世禄恣虐请改为 府县设流官与土官兼治因上善後十一事帝悉从之遂设都匀府一独山麻哈州二清平县一论功进 右都御史】张亷【归安人成化时擢贵州按察使奏诛印江豪酋改置为县宏治九年以右副都御史 巡抚其地疏言属府黎平僻远与湖广五开卫相错宜听湖广兵备副使节制又请削镇远土官置县如 印江例皆从之】王轼【公安人宏治十三年贵州普安贼妇米鲁与其党福佑等作乱命轼兼左副都 御史往督军务轼至以贵州兵力不足用便宜调广西湖广云南四川官军土兵八万人合贵州兵分八 道进攻之米鲁福佑出战土官凤英等格杀二人余党遂平録功加太子少保】邹文盛【公安人正德 十一年以副都御史巡抚贵州讨清平苖阿旁阿阶阿革及龙头都兰都蓬密西大支马罗诸砦黑苖皆 平之】陈克宅【余姚人嘉靖初为御史巡按贵州时陇政构乱朝议用兵而岁办物料为公私扰克宅 奏止输十二诏从之行旅患盘江瘴气克宅凿山开道以避之十三年复以右副都御史巡抚其地都匀 囤贼阿向逆命克宅募死士夜升絶壁以绳梯度军大破之诸洞悉平】徐问【武进人嘉靖十一年拜 右副都御史巡抚贵州独山州贼蒙钺为乱问督大兵分道入诛之抚黔三年日进长吏求疾苦画利便 甚得黔人心召为兵部右侍郎疏言两广云贵半土司深山密箐猺獞罗僰所窟穴边将喜功召衅好为扫穴之举王师每入巨憝潜踪所诛戮率无辜赤子兴大兵费厚饷以易无辜命非陛下好生意宜勅边 臣布威信严厄塞谨哨探使各安边境以絶祸萌帝深纳其言】石简【宁海人嘉靖二十二年为贵州 左布政使五溪诸蛮四出刼掠官军剿之不克抚按以简威望檄使招抚简单骑往谕蛮皆投顺寻以病 致仕】张岳【惠安人嘉靖中以右都御史总督湖广贵州四川军务开府沅州时苖酋龙许□及其党 吴黑苖为乱贵州巡抚李义主抚岳劾罢之使总兵官沈希仪等分道进师而躬入铜仁督之许保黑苗 以次就擒凡猾酋有名称者咸屠刈无遗苖患以息】沈希仪【贵县人嘉靖十九年为四川左参将分 守叙泸及贵州迤西诸处二十六年以都督同知充贵州总兵官从总督张岳平铜仁叛苖龙许保吴黑 苗寻以病归】石邦宪【清平卫人嘉靖中署都指挥佥事充铜仁参将龙许保吴黑苖叛总督张岳以 邦宪有谋勇令讨之破苖砦十有五使使购老□老□等执许保送军门复以计购乌朗土官田兴邦等 斩黑苖进署都督佥事充总兵官代沈希仪镇贵州台黎砦苖关保倡乱四川容山广西洪江诸苖为应 邦宪与湖广兵分道讨破之播州苖卢阿项为乱邦宪以兵七千兼调水西兵进逼其巢擒贼首父子斩 获四百七十余人进署都督同知破地隆阡叛苗四砦又破答千诸砦擒其魁於是诸苖悉降播州容山 副长官土舍韩甸与正长官土舍张问相攻甸屡胜遂纠生苖剽湖广境垂二十年邦宪讨破之斩甸容 山平进右都督寻与巡抚吴维岳招降平州叛酋杨珂又剿平龙里卫贼阿利等隆庆元年剿平镇远苖 又破诛白泥土官杨贇及苖酋龙力水等邦宪生长黔土熟苖情善用兵大小数十百战无不摧破所得 俸赐悉以飨士家无赢资为总兵官十七年威震蛮中与四川何卿广西沈希仪并称一时名将卒赠左 都督】胡桂芳【金谿人万历中以右副都御史巡抚贵州金筑安抚土舍金大章与其党为乱桂芳遣 兵击破之贼惧求纳地乃改为广顺州设流官抚治而以大章为土官知州不治民事一方遂定】邢玠 【益都人万历二十二年播州宣慰使杨应龙叛败官军於白石诏以玠为兵部左侍郎总督川贵军务 讨之玠檄谕应龙应龙面缚诿罪於其党黄元阿羔执以献诏应龙输四万金赎为民斩元等重庆市加 玠右都御史】李化龙【长垣人万历二十七年播州杨应龙复叛诏以化龙为兵部右侍郎总督湖广 川贵军务讨之化龙先檄水西兵三万守贵州明年二月大誓文武分八道进兵川师四路总兵刘綎由 綦江马孔英由南川吴广由合江副将曹希彬受广节制由永宁黔师三路总兵童元镇由乌江宣慰使 安疆臣由沙溪总兵李应祥由兴隆楚师一路分两翼总兵陈璘由白泥副总兵陈良玭受璘节制由龙 泉每路兵三万官兵三之土兵七之五月大会海龙囤下筑长围困之六月刘綎先破土月二城应龙自 缢死出师凡百有十四日而贼?以其地置遵义平越二府晋兵部尚书加少保】郭子章【江西泰和 人万历二十七年为右副都御史巡抚贵州与总督李化龙共灭杨应龙改其地为流官叙功进右都御 史兼兵部右侍郎寻令总兵陈璘讨皮林苖又平贵州东西二路苖朝议征红苗子章力言不可乃止抚 黔九年洞悉民隐凡所设施咸有利益】刘綎【南昌人万历中以四川总兵官从李化龙征播州捣楠 木山阳简台三峒与贼大战李汉坝生擒其魁余贼奔入峒乘势追之遂尽克三峒杨朝栋统鋭卒数万 由松坎鱼渡罗古池三道并进綎伏百人於罗古待松坎贼伏万人於营外待鱼渡贼贼至伏起綎率部 下转战斩首数百追奔五十里踰夜郎旧城克滴泪三坡瓦窰坪石虎诸隘直抵娄山关分奇兵为左右 间道趋关後而自督大军仰攻夺其关追至永安庄进克後水囤营於冠子山寻会诸将逼海龙囤下与 诸将共平贼綎功为多进左都督世廕指挥使後于万历四十六年 大兵战於阿布逹哩冈兵溃死之 乾隆四十一年】【赐諡忠壮】陈璘【翁源人万历中征播璘以湖广总兵官由偏桥进攻克大小三渡关乘胜抵海龙 囤下杨应龙死偏沅巡抚江铎命璘移师讨皮林贼党悉平遂以总兵官镇贵州时仲家苖盘踞贵龙平 新间剽掠无虚日璘督讨平之部内遂靖先叙平播功加左都督再以平苖功赠太子太保】吴广【广 东人万历中征播广以总兵官出合江贼将郭通绪扼穿崖囤广督土汉军击破之分四哨进攻崖门连 战红碗水土崖分水关皆捷会诸道军逼海龙囤旋与陈璘从囤後登杨应龙自焚死获其子朝栋及妻 田氏出应龙屍烈焰中广中毒矢絶而复苏遂以本官镇四川踰年卒赠都督同知世廕千户】马孔英 【宣府人万历中征播孔英以总兵官出南川道独险远去杨应龙海龙囤六七百里孔英用土官郑葵 路麟为乡道鼔行而前连破桑木九杵黑水诸关苦竹羊崖铜鼔诸砦进营金子坝夺养马城直抵海龙 第二关下时诸道兵未至孔英军独深入居数日刘綎亦至乃合兵克海崖海门诸关贼走保囤上寻灭 録功进都督同知世廕千户久之以总兵官镇贵州罢归卒】李橒【鄞人万历四十七年擢右佥都御 史巡抚贵州时安邦彦己有反谋橒累疏请增兵益饷中朝置不问会橒被劾六疏乞休始得请以王三 善代而奢崇明己反重庆?遵义贵阳大震橒遂留视事与巡按御史史永安募兵储米治战守具遣总 兵官张彦方等援四川己而邦彦遂挟宣慰使安位反统水西军及罗鬼苖衆数万直趋贵阳橒闻变亟 议城守会籓臬守令咸入觐城中文武无几人乃分兵为五令提学刘锡元及参议邵应正都司刘嘉言 故副总兵刘岳分御四门橒自当北门之冲永安居谯楼团街市兵以防内变贼至尽鋭攻北城橒迎战 败之转攻东门为锡元所却持数日贼多死乃日夕分番驰突以疲官兵又沿山为营栅隔内外後闻新 抚王三善将进兵乃日夜攻架木高坡以瞰南城橒永安募死士燔之火五日夜贼尽攻击之术终不能 拔閲八月三善抵城下围始解方被围时城中食尽知县周思稷自杀以饷军升米白银二十两橒尽焚 书籍冠服预戒家人急则自尽皆授以刀环城中户十万後仅余二百人孤军卒定皆橒及永安锡元 功】史永安【武定州人天启初以御史巡按贵州安邦彦将至或讽永安以巡行去不听贼围既久城 中食尽永安召诸将士为作饮血歌以见志後晋太常少卿】刘锡元【长洲人天启初为贵州提学安 邦彦围城锡元督诸生日夜巡守围解晋秩副使崇祯中任宁夏参政】朱芹【富顺人以右参政分守 平越安邦彦围平越芹?血誓衆募兵坚守城乃得安】孙克恕【马平人万历中历官贵州副使分巡 毕节道安邦彦?毕节克恕死之有虎守其营不去蛮人嗟异诏赠太仆卿】王三善【永城人天啓元 年以左佥都御史代李橒巡抚贵州明年二月安邦彦反围贵阳橒及廵抚御史史永安连章告急趣三 善赴援三善进驻平越十二月朔三善分兵为三副使阿天麟等从清水江进为右部佥事杨世赏等从 都匀进为左部自将二万人与参议向日昇副总兵刘超等由中路当贼锋舟次新安遇贼酋阿成超偕 部卒张良後直前斩其头贼衆披靡遂夺龙里城进兵毕节舖贼渠安邦俊中礟死生获邦彦弟阿伦遂 抵贵阳城下贼解围去三善举超为总兵官令渡陆广趋大方捣安位巢总兵官张彦方渡鸭池捣邦彦 巢汉土兵各三万尅期并进三年正月超渡陆广贼薄之独山官军大败贼遂攻破鸭池军诸苖见王师 失利复蠭起远近大震三善急遣诸将攻之擒其酋宋万化邦彦为之夺气会奢崇明为川师所窘逃入 贵州龙场依邦彦三善乃自将六万人渡乌江与贼战於漆山身自督阵曰战不捷此即吾致身处也将 士殊死战贼衆大败邦彦狼狈走三善遂抵大方入居安位第位偕母奢社辉走火灼堡邦彦窜织金三 善屯大方久食尽四年正月焚大方庐舍而东贼蹑之中军参将王建中副总兵秦民屏战殁官军行且 战至内庄後军为贼所断三善还救降贼陈其愚冲三善坠马三善知有变急解印绶付家人拔刀自刎不殊羣贼拥之去骂不屈遂被害同知梁思泰主事田景猷等同死者四十余人崇祯改元赠兵部尚书 立祠祭祀九年冬叙解围功赠太子太保】秦民屏【忠州人女土官秦良玉之弟天啓初为都司佥书 以解成都围进副总兵三年冬从王三善战大方屡捷明年正月战死二子佐明祚明皆重伤良玉疏请 恤诏赠都督同知立祠赐祭而官其二子】田景猷【思南人安邦彦反景猷疏请齎勅宣谕廷议壮之 既擢职方主事贼方围贵阳景猷单骑往晓以祸福令释兵归朝邦彦不听欲屈景猷日陈宝玩以诱之 不为动贼乃留景猷遣其徒恐以危祸景猷怒拔刀击之其人走免羁贼中二年以间脱归从三善击贼 与三善同死於内庄赠太常寺少卿】岳具仰【延安人历官户部郎中贵州乱朝议具仰知兵用为监 军副使内庄之败贼执之以要抚後具仰驰蜡书於外为邦彦所杀赠光禄寺卿】蔡复一【同安人奢 崇明安邦彦反贵州巡抚王三善败殁进复一兵部右侍郎代之时兵食尽绌复一劳来拊循人心乃定 寻代杨述中总督贵州云南湖广军务兼廵抚贵州复一集将吏申严纪律遣总理鲁钦等救凯里参将 尹伸副使杨世赏等救普定俱却之遂发兵通盘江路斩逆酋沙国珍又大破贼於汪家冲长驱至织金 搜邦彦不得乃班师是役也焚贼巢数十里获牛马甲伏无算五年正月钦等旋师渡河贼从後袭击诸 营尽溃复一自劾遂解任候代与廵按御史傅宗龙计剿破乌粟螺蛳长田及两江十五砦叛苖又遣刘 超等讨平越苖阿秩等破百七十砦十月卒於平越军中赠兵部尚书】傅宗龙【昆明人万历中为御 史以疾乞归天啓四年贵州巡抚王三善败殁乃即家起宗龙巡按其地兼监军宗龙尽知黔中要害及 土酋逆顺将士勇怯巡抚蔡复一深信之请勅宗龙专理军务设中军旗鼓禆将以下听赏罚可之五年 正月总理鲁钦败绩於陆广河诸苖复蠢动复一与宗龙谋讨破乌粟螺蛳长田诸叛苖大破平越贼毁 其砦百七十贼党渐孤会复一卒代者王瑊诸事悉倚办宗龙乃渐剪水外逆党复击破安邦彦於赵官 屯斩老虫添威名大着巡按踰二岁诏加太仆少卿其冬以丁艰归】袁善【云南人故为参将以事罢 天啓中贵州巡抚沈儆炌奏复其官令讨安邦彦贼?普安围安南善攻破之通上六卫道王三善之没 六卫复梗善护御史傅宗龙赴黔道复通七年加都督同知崇祯初卒於官】鲁钦【长清人历都督佥 事充保定总兵官安邦彦叛命钦为总理总川贵湖广汉土军从王三善防剿擒苖酋宋万化何中尉进 营红崖五战斩首万八千直抵大方钦功为多及三善败於内庄总督蔡复一遣钦及总兵官刘超救凯 里拔贼岩头砦遂移师克平茶己而邦彦尽驱猡鬼结四十营於班鸠湾分犯普定复一令钦及总兵官 黄钺分道御之钦率部将张云鹏等大败贼於汪家冲邦彦渡河西奔钦督诸将穷追深入织金明年正 月渡河还中伏败死者数千人充为事官立功自赎会长田苖酋阿贾天保助邦彦为乱复一以兵属钦 讨之大战米墩山生擒天保阿贾先後斩贼魁五十四人破焚一百七十四砦诏免钦为事官总理如故 未几邦彦复大举入宼钦御之河上连战数日夜贼直逼钦垒将士逃窜遂自刎钦勇敢善战为西南大 将之冠崇祯初赠少保左都督赐祭葬建祠曰旌忠】陆梦龙【会稽人万历中历江西副使天啓四年 贵州贼未靖总督蔡复一荐梦龙知兵改右参政监军讨贼安邦彦犯普定梦龙偕总兵黄钺以三千人 御之晓行大雾中直前薄贼大败之三山苖叛思州告急梦龙夜遣中军吴家相进捣贼巢挝苖鼓声振 山谷苖大奔溃焚其巢而还】周鸿图【即墨人起家宿迁知县迁贵阳同知积功至平越知府会匀哈 叛苖与邦彦相倚为乱巡抚王瑊及御史傅宗龙使监参将胡从仪及都司张云鹏军分道搜山所向摧 破以功擢副使分巡新镇道时鸿图驻平越辖下六卫参议段伯炌驻安庄辖上六卫千余里间奸宄屏 息皆两人力也】段伯炌【云南晋宁人由乡举为镇宁知州力拒安邦彦超擢佥事分巡镇宁邦彦宼普定偕胡从仪击破之擢参议】胡从仪【山西人天啓三年分镇新添偏桥诸卫先是下六卫积苦苖 患从仪遍历苖洞得其山川险易出没之路画地分守柝声相闻四年以游击援普定功多既而破贼长 田以参将讨平匀哈又与诸将平老虫添又平苖贼汪抱角进都督佥事召为保定总兵官卒於京邸黔 人为立真将军碑】朱爕元【浙江山阴人天啓四年安邦彦?贵州巡抚王三善军没明年廷议命爕 元以兵部尚书督贵州云南广西诸军移镇贵阳六年爕元以父丧归代以尚书张鹤鸣鹤鸣视师年余 未尝一战崇祯元年复召爕元代之兼巡抚贵州时宼乱久井里萧条贵阳民不及五百家爕元招流移 广开垦募勇敢檄云南兵下乌撒四川兵出永宁下毕节而亲率大军驻陆广逼大方邦彦闻之分守陆 广鸭池三岔诸要害别以一军趋遵义与奢崇明合兵犯赤水爕元授计总兵许成名令诱贼抵永宁而 急遣总兵官林兆鼎从三岔入副将王国正从陆广入刘养鲲从遵义入合倾其巢邦彦恃勇拟先破永 宁军还拒诸将急索战四川总兵官侯良柱副使刘可训遇贼十万於五峯山桃红坝大破之贼奔据山 巅诸将乘雾力攻贼复大败又追败之红土川二年八月十有七日邦彦崇明皆授首爕元乘兵威胁走 安边复乌撒檄招水西宣慰使安位位不决爕元攻之百余日斩级万余养鲲复遣人入大方烧其室庐 位大恐三年春遣使乞降爕元受之贵州遂靖爕元请於沿河筑城三十六以开新地分给有功之将令 其世袭帝从之其冬讨平定番镇宁叛苖乃通威清等上六卫及平越清平偏桥镇远四卫道路凡一千 六百余里十一年春卒於官爕元镇西南久治事明果行军务持重谋定後战御蛮以忠信不妄杀苖民 怀之】刘可训【天啓三年为四川佥事监军奢崇明走龙塲坝可训督诸将进剿功最多崇祯元年改 叙泸副使仍监诸将军二年与总兵侯良柱破贼十万於五峯山斩崇明及安邦彦後擢右佥都御史】 卢安世【赤水卫人万历中为富顺教谕天啓初奢崇明反帝用大学士孙承宗言超擢佥事监军讨贼 屡战有功五年四月总督朱爕元上言自遵义五路进兵永宁破巢之後大小数百战擒获几四万人招 抚羣贼及汉土苖共二十九万三千二百余人皆监司李仙品刘可训郑朝栋卢安世等功武将则林兆 鼎秦翼明罗象乾土官则陈治安冉绍文悦先民等帝纳之安世进贵州右参议迁四川副使遵义监军 又数有功崇祯初与世荫武职进右参政】林兆鼎【福建人以总兵官镇贵州崇祯三年定番镇宁苖 为乱讨平之四年湖广苖黑酋剽刼偏桥诸处兆鼎遣将进剿攻拔三百余寨加右都督召迁南京右府 卒赠太子少保】朱家民【曲靖人天啓二年官贵阳知府邦彦围贵阳家民奉王三善命乞援兵於四 川又借河南兵共解其围乃抚伤残招流移寛徭赋远迩悦服丁父忧夺情擢安普监军副使加右参政 崇祯时就迁按察使左布政以平宼功加俸一级久之致仕卒於家自邦彦乱云贵诸土酋尽反攻?南 安等上六卫云南路断其後路虽通羣苖犹出没为患家民率参将许成名等讨平盘江外阿野鲁颇诸 寨於是相度盘江西坡板桥海子马塲诸要害筑石城五宿兵以卫居民帝嘉其续皆锡以名家民又於 其间筑城六廨舍庐井毕备羣苖惕息道路晏然盘江居云贵交两岸壁立水深无底广三十余大家民 仿澜沧桥制置铁索铁柱横木为板桥建鼓楼筑月城以护之遂为永利】曾益【临川人崇祯末官贵 州安平道佥事可望等入宼将吏弃城走益独坚守城?死之 本朝乾隆四十一年 赐諡忠烈】 张耀【三原人崇祯末历官贵州按察使就迁本省布政使孙可望李定国等率衆攻贵州城?执见其 帅帅与耀皆秦人说之降执其妾媵怵之终不屈大骂被杀并杀其家属十三人 本朝乾隆四十一年 赐諡忠烈】本朝罗托【宗室镶蓝旗都统顺治十五年以宁南靖宼大将军督师取黔甫至境贼望风遁四月入贵 阳军令严肃秋毫无扰七月贼遣兵袭黔一夕奄至城下罗托令士卒开门以待贼知有备引去分兵宼 青岩又败走之自是不敢窥黔既而 王师进滇遂定西南】刘祺【绥阳人顺治四年以参将守遵义 适龙湄残宼猖獗祺以孤军御贼於菖蒲塘死之乾隆年间奉】 【旨入祀名宦祠】赵廷臣【奉天镶黄旗人顺治十五年夏四月王师定黔秋九月廷臣奉 命巡抚 下车日延见父老博采旁咨尽得民疾苦状凡所条禁措置悉中窽要定赋额请蠲赈兴学校禁贪横严 骚扰民困获苏晋云南总督屡平叛乱康熙元年调闽浙总督去之日士民攀号者拥道】蔡毓荣【奉 天正白旗人康熙十九年授绥远将军同诸军恢复云贵贼平授云贵总督时逆氛初靖毓荣招抚散亡 创定规制给牛种勤耕作安反侧修武备民甚赖之】甘文焜【奉天正蓝旗人康熙八年任云贵总督 时吴三桂在滇岁糜军饷数百万役重民困文焜悉与蠲免奏增驆逓夫价以给岁运会内艰请假葬亲 还京 召对面陈三桂不轨状十二年五月回任十二月三桂反提督李本深以安顺应之文焜以省城 不可守杀其妾擕子国臣驰赴镇远思招集楚兵扼险隘使贼不北出时副将姜义先己从贼各营向应 文焜知事不可为赴吉祥寺先缢其子北面再拜痛哭自刎笔帖式何善雅图等皆死之事 闻赠兵部 尚书谥忠果】王之鼎【奉天正红旗人康熙十九年以定海将军充四川提督恢复全蜀时逆贼吴世 璠犹踞贵阳复犯永宁之鼎往援贼悉衆围之三閲月粮尽援絶犹间率兵挑战士气益励九月九日城? 自刎未殊被执至贵阳贼百计胁降大骂不屈死部下总兵何成德王永世刘奎傅汝友傅富副将杨三 虎游击刘应科陈田陈先凤地藏保随征立功之潘济世陈应科共十二人同时被害事 闻赐諡忠毅 赠少保立祠贵阳】 御 【南关外 书忠节垂芳匾额以旌之】田雯【德州人康熙甲辰进士二十七年巡 抚贵州端躬率属以去弊树□为已责在任四年积仓廪严武备抚戢苖蛮威惠并行尤加意学校爱民 养士惟恐不及时人比之郭子章云所着有黔书极精核】苏大有【襄阳人雍正五年以定广恊副将 征讨八寨丹江清江古州等处每身先士卒以忠义鼓衆所至奏功清江之役攻黄茅岭苖伏莽中矢伤 其左股流血及屦犹挥刃杀贼左右惊问谓苖血适溅吾衣耳及大胜回营方解衣示衆曰顷实负创言 之恐乱军心大丈夫为朝廷出力死且不惧此何恤焉军士闻之愈奋苗人畏之目为苏大刀每临阵见 其旗帜辄奔溃以功迁古州总兵卒於官奉】 【旨入祀贤良祠】杨馥【陕西西宁人大定恊副将雍正十年台拱苖变镇臣臬司俱?围中馥往援 时贼聚甘翁岭筑垒扼险抗拒甚力馥率土兵二百人奋勇先登杀贼甚衆枪中臂创甚犹发一矢手刃 二贼呼衆曰我偶被枪伤汝等急击勿失言讫而殒事 闻蒙 恩恤廕】陈诜【海宁人康熙年间 巡抚贵州爱民礼士贵阳府南城有南明河万石嶙峋水势激怒多坏舟楫诜建桥十余洞以分其势水 患始平三江苗蛮蠢动遣将歼其魁余党悉平省城兵民杂居诜创立前後左右四营使兵民不相扰又 捐俸五千金建营中瓦屋三千楹兵赖以安黔地不识桑麻亦无茶油树诜购其种令民植之遂为永利 乾隆十年奉旨入祀名宧祠】


宋宋景阳【真定人开宝八年帅师征蛮既定广右复进兵都匀等处西南以平诏建大万谷落总 管府授景阳都总管以镇之景阳抚绥劳来远人归附卒赠太尉谥忠成】元张怀德【大德中为贵州 知州值土官宋隆济及蛇节反攻贵州时兵备废弛怀德募义勇合官军死战以衆寡不敌被执骂贼死 郡人表其战地曰崇节】明吴得【全椒人洪武中为龙里守御千户洞蛮林寛作乱与镇抚井孚城守 待救不至曰城破在顷刻若不能守父母被难不忠不孝何用生为即帅麾下驰贼阵格杀数十人遂中 毒弩死事闻赠指挥世袭仍恤其家】井孚【龙里卫镇抚与吴得守城尽节事闻赠千户世袭恤其 家】王信【龙里卫指挥佥事从镇远侯顾兴祖剿广西柳州马平县贼阵亡郡人祠祀之】陈忠【新 城人永乐中为新添指挥同知正统中苖贼攻城忠率衆死守城赖以全】汪藻【内江人成化中为程 番知府民夷畏服尝拓郡城迁府治皆不烦民力定都匀兵变亦与有功】邓廷瓒【巴陵人成化时新 设程番府以廷瓒知府事悉心规画凡城郭衢巷学校坛庙廨舍以次兴建榜谕诸獠使受约束政平令 和四境晏然】王守仁【余姚人正德中以忤刘瑾谪贵州龙塲驿丞万山丛薄苖獠杂居守仁因俗化 导夷人悦服相率伐木为屋以居之】王尊贤【阆中人嘉靖中为程番推官亷洁有异政】钱策【浙 江人万历中知贵阳府亷介明敏剖断如神当事重之】王应昌【浙江人万历中知定番州多惠政】 李若楠【天启初以推官驻镇新添安邦彦围城与指挥柳国柱率衆坚守城颍以全陞毕节佥事】刘 三畏【天唘初为龙里训导适安邦彦围城死於难又原任守备刘臯与贼格门子景武赴救皆死之人 称龙里三刘】白尚文【新添世袭千户安邦彦国省城尚文率衆赴援遇贼於瓮城桥力战而死事闻 加指挥同知】梁思泰【天唘初为贵阳府同知以督饷征水西遇害赠按察司佥事祀忠烈祠】祁继 祖【安邦彦之乱土酋何中尉进据龙里廵抚王三善遣继祖以游击攻之燔□中下三牌及贼百五十 砦龙里路遂通继祖又尝夜捣吴楚汉八姑燔庄砦二百余贼溺死无算】王建中【安邦彦攻贵赐围 青岩断粮道王三善使建中与刘志敏并以参将救青岩焚贼四十八庄定番路始通】朱家民【曲靖 人天唘三年知贵阳府会安邦彦乱贵阳被围家民抵平越奉廵抚王三善命走四川河南乞师围解始 得入先是城中民户十万被围六月死亡畧尽家民抚恤伤残甚着劳绩】周鸿图【即墨人为贵阳同 知安邦彦乱廵抚侯恂荐鸿图监纪军事共解贵阳围龙里卫为贵阳?喉遭贼残破恂命鸿图往理剪 荆蕀招流亡饬军伍缮城郭甫数月复还其旧】胡从仪【山西人天启三年分镇新添偏桥诸卫先是 下六卫积苦苖患从仪徧历苖洞得其山川险易出没之路画地分守柝声相闻四年以游击援普定功 多既而破贼长田以参将讨平匀哈又与诸将平老虫添崇桢三年又平苖贼汪狂?角进都督佥事及 卒黔人为立真将军碑】郑鼎【龙溪人天启初知广顺州安邦彦反或劝走定番鼎不聼贼至死之赠 光禄寺卿】朱茂时【秀水人崇桢中知贵阳府刚明果决摘伏如神奨拔士类皆成令器】黄嘉隽 【鄞县人崇桢中知开州土苖作乱?城嘉隽骂贼触阶而死子近衮近扆及吏目聂禁俱死之】陈新 第【长夀人崇桢末知定番州孙可望入寇新第誓衆坚守城破死之同时殉难者学正尹大任训导徐 镳吏目安绍祖周龄六俱自缢死威远卫守备陶世显及勇士简成书血战而死 本朝乾隆四十一年 陈新第陶世显赐諡节愍尹大任徐镳安绍祖周龄六简成书俱入忠烈祠】 本朝杨应锷【贵阳府同知吴三桂叛兵至黔应锷被执不屈械系之後铜于蒙化及大兵将入滇伪留 守郭壮图?执之回省应锷从容燕饮先令其妻妾尽节随自杀】

汉谢暹【牂牁人为本部功曹时公孙述?蜀暹与大姓龙傅尹董氏保境为汉闻光武在河北遣 使从番禺奉贡光武嘉之号为义郎】三国汉济火【牂牁人闻诸葛亮南征积粮通道以迎师遂佐亮 平西南夷擒孟获封罗甸国王巳乃攻普里诸种拓其境土即安氏远祖也】晋谢恕【牂牁人为本郡 太守咸和八年宁州刺史尹奉为李雄弟夀所破南中地尽为雄有惟恕保郡独为晋官及夀僭即伪位 遣李奕攻之终不得拔官至抚夷中郎将宁州刺吏】侯馥【字世明牂牁人李雄据成都宁州刺史王 逊表馥为江阳太守未至雄将李?已据江阳举兵攻馥被执雄责之馥曰事君之心有死无二雄必欲 降之使人委曲开谕馥怒骂不屈雄义而释之】唐赵国珍【牂牁人酋长赵君道之裔天宝中南诏阁 罗凤叛宰相杨国忠兼劒南节度使以国珍有方畧授黔中都督屡叛南诏获五溪十余年天下方乱其 郡独宁】宋宋胜【新添人嘉泰初克服麦新等处以胜守其地嘉定中授胜右武大夫沿边溪洞经畧 使子孙世袭】元宋阿重【原籍真定人其远袓景阳於开宝初帅师平蛮授大万谷落都总管後遂家 焉阿重尝为贵竹长官以其叔宋隆济结诸蛮为乱弃家朝京师陈事宜大德中为顺元同知宣抚司後 加平章政事讨服叛逆威着南裔卒赠贵国公谥忠宣】明徐资【原籍夀昌人以戍贵州卫遂居贵阳 正统时廵按御史黄锦闻资有才畧辟置左右随锦廵边至羊膓河猝与贼遇资奋挺直前叱贼曰蝼蚁 余孽敢害朝廷宪臣耶遂遇害鄊人名其墓为忠节冈】秦顒【字士昂宣慰司人正统中进士顺天初 以礼部员外郎奉使滇粤谘民疾苦归疏於朝帝多采纳历云南参政擒剧贼辨疑狱尝廵金齿渡路江 风涛大作顒正色赋诗风宁舟济人谓忠诚所格後卒於官】詹英【字秀实贵阳人正统中举人授会 川卫训导时滇有麓川之役英上疏言边务十三事悉行之又上疏论王骥等贪功黩武老师费财帝大 异之诏即往参其军英诣阙辞公卿争欲识其面满考迁河西教谕疏荐可抚蜀者侍郎张固帝可之蜀 赖以安】易贵【字天爵宣慰司人景泰中进士性刚正历官辰州府知府有古循吏风致仕归闭户校 书十余年卒】徐节【字时中资子成化中进士授内郷知县治行称最擢御史三上疏数锦衣卫指挥 牛循罪屡劾阁臣万安等风裁凛然历官云南参政连破梁山竹箐米鲁诸寇迁山西廵抚以忤刘瑾削 秩归瑾诛复职致仕卒】史韬【贵定人弘治中为新添卫指挥征陈蒙□土有功调征普安遂没於 阵】汤冔【字伯元贵阳人年十四丧母继母韩氏性严苛两弟皆畏惮出亡独冔能致其慈爱嘉靖中 成进士历官潮州知府以风节自任请托不行有凟者则糊刺堂壁以媿絶之未几改巩昌解任归卒】 许奇【字文正贵阳人嘉靖中由举人历仕顺庆府同知郡有盐课无征者院议均摊於粮奇争曰课生 於井粮生於田齐民无井而使代盐课不可遂大忤直指意寻免官归初奇未第时聘易氏未娶而女得 癈疾其家见奇第不敢言奇曰女已字我我不娶女安归乎卒娶之无纎芥嫌生三子俱登科第】李时 华【贵阳人万历中举人历官御史弹劾不避权贵又廵按四川河南广东多所兴除擢太仆寺卿予告 归】王尊德【贵阳人万历中进士初授行人擢御史按广东吏治肃清天唘间安邦彦围贵阳屡疏请 援围得解历官广西廵抚总督两粤有绥靖功卒於官囊无余资赠兵部尚书】徐卿伯【字孟麟贵阳 人万历中进士官御史刚直多所谕建安邦彦围贵阳十月不解疏劾王三善逗留奉旨促之三善乃奋 击破贼围始解终四川参议】马士升【贵阳人御史文乡子喜读书屏居山寺一榻萧然日以篇什自 娱时皆目为迂诞後寇乱被执骂贼而死 本朝乾隆四十一年】 【赐諡节愍】吴子麒【字九达贵阳人万历中举人授兴宁知县以母老弃官归崇祯十年蛮贼乌谜 叛?大方城縂督朱爕元遣子麒诣六广说降诸目从流贼入黔麒与里人主事刘琯等纠乡兵拒之被 执不屈死 本朝乾隆四十 一年赐諡节愍】易楚诚【贵阳人父病楚诚泣祷于天已而果愈又尝 病痬医欲得兎髄和药楚诚求之野冇羣鹰争攫一兎掷地得持归付医有司欲上其事固辞而止】马 端【贵阳人事毋至孝母疾思鲤为脍端遍求不得忽一老翁持双鲤来售端入室取値酧之比出翁竟 不见人谓孝感所致云】越其杰【字卓凡贵阳人万历中举人倜傥好奇工诗文兼善骑射天启二年 任夔州府同知奢崇明围成都其杰帅兵往救大破之陞佥事中忌者归寻起官至河南廵抚】周思稷 【贵阳人由举人知新会县告归值安邦彦围城固守经年以食尽自谥同时殉难者为李国栋孙枝衍 杨之宁胡仰极云】守棺孝子【贵定人不知姓名安邦彦将围城城外居民争入城以避孝子独守其 母棺不去贼至义之不加害後饿死柩侧焉】程春化【贵阳人由贡士授仁夀知县值寇乱城?整衣 冠向阙再拜而死 本朝乾隆四十一年赐諡节愍】刘英【贵阳人由贡士授遂平县知县值李贼破 城被执骂贼不屈而死二本朝乾隆四十一年赐諡烈愍】刘琯【贵阳人崇祯中为户部主事致政居 家流贼入黔与吴子麒杨元瀛李公门李世甲王孙齐胡修超蔡绍周等同时被执俱不屈死本朝乾隆 四十一年刘琯杨元瀛李公门李世甲俱赐谥节愍王孙齐胡修超蔡绍周入祀忠烈祠】邱懋朴【贵 定人翰林禾实子崇桢癸酉举人孝友能文章官至荆南佥事遇难死节弟懋素崇桢庚午举人历官南 阳知府流寇入城骂贼而死 本朝乾隆四十一年】 【赐諡节愍】顾人龙【定番州人孙可望等攻城人龙率士民固守杀贼甚衆城?与妻李氏对缢子 大元抱父母尸哭不去贼并杀之同时殉难者乡官尹思民赋诗题壁引?而死黎维坦城上督战死胡 允中冠带坐庭中骂贼而死贡士饶谟诸生王道中顾从龙黄文芳李一龙李二龙夏朝卿毛一练尹汤 傅尹汤卿熊化杨池明唐琏贾翰张新建王仰王基昌土宫龙在田程民悦韦帝臣土舍龙起潜龙飞韦 之福把总许华宇巷战而死举人毛琛投井死教授艾养中诸生周卜年尹汤宾熊锺随乡约杜凡六赴 火死谢生谢赐璠黎应阳江山秀潘达黎应辰投泮池死武举蒙九锡为贼将艾能奇所执不屈而死按 察司司狱陈玉环自经而死 本朝乾隆四十一年顾人龙等四十一人俱入祀忠烈祠】金镇贵【开 州人历官至总兵崇桢末狆苖围州城镇贵与知州黄嘉隽协力守城城?遂遇害】李科【开州人历 官至副总兵崇桢末流寇侵境科率兵至茶山渡与贼战没於阵本朝乾隆四十一年赐谥烈愍】何兆 柳【开州人崇桢庚午举人水西贼化沙杓围副将方国安於大方城总督朱 元委兆柳救援兆柳捐 赀助饷救国安斩化沙杓流贼至黔兆柳招集义勇扞其郷孙可望杀之籍其家子东凤鸣凤并死之 本朝康熙年间少子人凤白其寃於经畧洪承畴事闻给还家产】 本朝金昆【开州人有孝行郷里无间言乾隆年间 旌表】

唐李白【天宝中因永王璘事诏长流夜郎後遇赦还】明杨慎【新都人正德中进士授翰林修 撰嘉靖五年以议大礼谪戍永昌尝往来黔中着有流寓杂吟】


元赵将士【普定总管府通判立学安边政平讼理夷人畏威怀德立碑颂之】金容刀【沙漠人 以将军守普定明傅友德克城容刀死之】明顾勇【江都人镇远侯成之子饶智勇永乐中任都指挥 佥事守普定兵民畏服寻征麓川战死】耿福缘【仁宗时为安平县丞以冗员当汰者再皆为民所留 最後又当汰民相率言福缘守法奉公视民如子赋役均盗贼息适县令有疾求去乞即用福缘以活百 姓宣宗嘉叹即擢为安平知县】李腾芳【湘潭人宣德中知安顺州爱人下士政治修举蛮民素桀骜 不供赋腾芳化之乃就约束如编氓】何卿【成都人嘉靖初以参将镇守永宁芒部蛮叛卿征之屡战 皆捷在镇礼贤敬老以寛惠见称】邱述尧【天启初为威清卫指挥安邦彦围城述尧与平坝卫指挥 金绍勲召兵拒贼为贼所袭父子皆死】徐朝纲【晋宁人天启初除安顺拒官安邦彦陷城胁降不屈 骂贼死一门死者十六人赠光禄卿立祠祀之】王明重【天启初为普定卫指挥闻安顺陷恸哭自缢 死】段伯炌【云南普宁人天启中为镇宁知州以力拒安邦彦功擢为佥事分巡镇宁邦彦寇普定偕 吴从仪击破之寻剿把蜡?苖贼破其巢外攘寇盗内抚军民大着声绩迁秩将去军民奔走乞留命加 右参议视事如故】孙森【掲阳人崇祯初知安顺府修城建学分田定赋俱有经画亷介不阿为时所 称】曾异撰【荣昌人崇祯中知永宁州孙可望等陷贵州入云南异撰与江津进士程玉式贡生龚荗 勲据盘江拒之及城陷自焚死 本朝乾隆四十一年 赐諡忠节】

晋?琛【兴古郡人武帝时为郡太守永嘉中李雄遣李骧等寇宁州琛与将军姚岳同破之堂狼 咸和七年雄遣其弟夀及费黑攻朱提郡太守董炳宁州刺史尹奉檄建宁太守霍彪及琛援之夀怒遂 攻宁州破之奉彪炳皆降惟琛与谢恕始终不拔九年分宁州置交州以琛为交州刺史】元容苴【大 德中普定土知府时蛇节宋隆济等作乱容苴御之乃独与其妻适姑宣力戎行遂改府为路】明阿窝 【安顺人洪武初率衆归附授土通判安集人民一时称能】温伯夀【普定人洪武初以才干授西堡 副长官招抚蛮苖谕以威德皆纳欵】刘翀【威清卫百户勇畧超羣正统中从征麓川冒矢石出入敌 阵斩获渠魁累官指挥佥事】王铭【普定指挥同知从征麓川与同郡指挥陈忠俱以战死】赵侃 【字至刚普定卫人天顺中进士为吏科给事中屡上疏言事皆切时弊帝嘉纳之陞通政司右通政卒 於官】陶英【普定百户从征广西麓川东苖草塘四十余处累加指挥使成化中调征山都掌出哨遇 伏力战死赠都指挥】汪大章【普定人弘治中进士累官参议有政声以事忤刘瑾告归】潘大武 【普定人嘉靖中学人知江油县片言折狱多善政历曲靖府同知告归以笃行称】杨东明【安平人 万历中为平坝千户仲贼刼掠沙作站东明挺身御敌贼伏壕外东明乘胜击之战死】车辅【安平人 为新兴站百户弘治中米贼之乱辅率兵拒战以衆寡不敌手刃七贼被箭而死】娄九德【字虞廷郡 人万历中进士以工部郎出为莱州知府值岁大饥多方赈救全活甚衆迁广西副使历云南布政俱以 清操闻】张大猷【普定人天启中安邦彦叛大猷与同邑牟嘉粢次之】黄运宁【安平人天启中贡 生安邦彦围省城抚按以蜡书召援运宁募衆往援至太子桥冲突贼营战死赠光禄寺丞】黄运远 【安平人天启中领兵随王三善进剿大方战死祀忠烈祠】谭先哲【安平人万历中举人历官户部 郎解组归流寇犯黔举家殉难 本朝乾隆四十一年 赐諡烈愍】蒋劝善【安平人字小范清镇 人万历中举人知孟津县清苦自持民逋赋万余金劝善力请蠲之迁河间府同知以忤当道告归明流 寇入黔被执不屈遂遇害 本朝乾隆四十一年赐諡节愍】石声和【安平人天启中举人历官宁前 道参政平生以忠义自许流寇入黔】 【举家死之 本朝乾隆四十一年 赐諡节愍】倪勲【普定人与弟然列羔熊五人同?竭力事 母孝友着闻】

明汪恕【字如心徽州黟县人以兄胜祖征南留守普定殁於戍檄恕补役年十七一姊已适人延 至家以田亩授之使耕以养母应役数年告归值母丧结草为庐苫块三年盐酪不入口服衰徒跣言及 亲辄泣如初丧人呼汪孝子】


明郭英【正统中以参将镇平越烕惠兼行蛮皆怀畏军务旁午不废诗书时称为儒将】杨可陶 【四川嘉定人万历中为府同知性严重果于任事时改设府州县治修筑城堞增辟水城建署造桥劳 绩最着】刘冠南【庐陵人万历中为知府修黄湄余瓮等四州县城兴学字民号为良守】朱芹【富 顺人以右参政分守平越安邦彦围平越芹挿血誓衆募兵坚守城乃得全】冯国桢【江夏人泰昌元 年知平越府以亷惠着安邦彦叛国祯戮力守城间出鋭兵击贼围乃解】郑廷英【四川绥阳人以州 同署黄平州事值岁大旱廷英步行泣祷雨立应听断明决民呼为神君肖像以祀】储至谋【靖州人 知湄潭县天启初蔺州奢寅叛土贼王伦乘间攻县至谋出战屡败城垂陷遂自焚死】方明栋【富顺 人天启初为平越府同知以监军进讨水西贼遇害赠按察使佥事】周鸿图【即墨人天启中以贵阳 同知摄新镇道分巡事讨长田贼破平一百七十余寨授平越知府讨匀哈叛苗破焚一百余寨擢副使 分巡新镇时鸿图驻平越辖下六卫参议段伯炌驻安庄辖上六卫千余里间奸宄屏息】董邦昌【昆 明人崇祯中为平越府同知多善政值黑苗叛围兴隆城邦昌多方扞御围乃解】黄虞龙【广东人崇 祯末知黄平州土贼蓝二攻陷州城虞龙死之】 本朝杜广【诸暨人顺治十五年知黄平州仁恕不事敲朴食脱粟衣布每有征徭集民共议必悦从而 後行视民如子以劳瘁卒于官民为罢市】罗鸣序【汉阳人雍正十三年以麻哈知州署理黄平州事 值逆苗背叛鸣序知孤城难保预解所佩两州印令家人?賫赴省及城陷与幕客陈宪俱投缳死之事 闻赠布政司参议廕一子入监宪亦赠国子监学录各 赐祭葬祀忠义祠】

汉尹珍【字道真牂牁郡母歛人自以生于遐裔未渐庠序乃从汝南许慎受五经又师事应奉学 围纬学成还郷里敎授于是南越始知学桓帝时以经术选用历尚书丞郎荆州刺史】晋尹贡【夜郎 人与同郡传宝并有名德为时所称】明徐胜【平越人居家孝友五世同居洪武初有司以闻诏赐羊 酒旌表其门】南党【平越人永乐初为总兵官领兵征苗至十万溪羣贼突至党力战死尸立不仆王 苗见而神之载尸归葬为立庙】奚得【平越人正统中为平越卫百户骁勇无敌十四年苗乱围城 得开门直入贼垒贼解围走得率二子宣宏追之力战死】黄绂【字用章其先封邱人曾祖戌平越遂 家焉绂由正统戊辰进士历南京刑部郎中为人刚亷遇事颷发时人呼为硬黄成化中出为四川参议 历湖广布政使延绥巡抚所至有建树弘治中拜南京户部尚书改左都御史正身率属操履洁白时望 甚重】杨文【平越人正德中为开县训导值蓝贼乱与当事力拒之城得全擢东乡知县流冠肆刦文 多方筹画擒其首余党悉平进汉川知府历官十八载?无余赀】李藻【平越人正德中举人为江油 教谕值蓝贼变调摄县篆守城亲率勇士决战殁于阵】刘宗臣【瓮安人事父选及继母赵氏备尽孝 道天启中水西兵变邑人皆避宗臣祖母冷氏年八十病不能行宗臣不忍舍去贼至身被数刀终不离 侧贼义而释之】杨再亨【余庆人六岁失父事母至孝十四岁播贼作乱再亨负母避山箐备极艰苦 母疾刲股和药以进事闻旌表】王昆【湄潭人里民王良家僮也良夫妇相继死遗子邦雄与女俱幼 稚贼逼境昆负两孤匿山箐中身出佣作以养孤赖以生後邦雄为诸生昆犹拮据给事执仆礼至死不 渝】刘之兰【平越人崇祯末以举人为临安通判流寇入滇执之骂贼而死 本朝乾隆四十一年赐 諡烈愍】


明石宣【夀光人洪武中为清平卫指挥建学兴贤读书好礼公亷有威兵民咸服】陈原【定远 人永乐初为都匀卫指挥有材畧善谋能断正统末苖寇围城原罄产给军城赖以全】丁实【成化中 为都匀卫指挥使迁都指挥同知以征仲贼死於敌事闻以其孙晖为都指挥佥事】杜礼【丰城人弘 治中知府兴学化民平叛寇有功】从龙【安陆人弘治中知麻哈州时民未知学龙聘名儒训之俗为 一变民立祠以祀】刘邦徵【万历三十五年为荔波知县荔介黔粤极边内蛮外苗交互为患凡之官 者皆驻府城不身历其地例以为常邦徵至邑檄诸蛮於前推诚抚谕蛮为慴服凡所规画无不听命白 上官请置县治於喇轸村历任数年蛮终不敢蓄异志】李时茂【乾州人天启中知府重学校恤军民 值苗仲围城与民固守多所斩获城赖以安】

五代晋尹怀昌【都云人以雄杰为都云酋长天福中率其所属十二部附於楚】明屠峦【都匀 人正德中知江夏县亷介不阿以忤刘瑾调芦山多善政高继恩乱峦有城守功民祠祀之】王木【字 子升清平卫人正德中举人由学正召为御史弹劾不避权贵尝荐杨一清王守仁可大用时称知人寻 出为云南兵备检事以鯾直罢归】李佑【字吉甫清平卫人嘉靖中进士授南大理评事累陞按察司 副使备兵南贑时岑冈盗猖獗佑单车入巢譬晓诸贼听命未几广东贼乱擢佑为佥都御史往抚其地 佑综理精密海贼林道乾山贼张韶南寻次第就擒後以病归】孙应鳌【字山甫清平卫人嘉靖中进 士改庶吉士授户科给事中出补江西佥事御流寇有方畧累迁佥都御史巡抚郧阳奏免光化诸县秋 粮陈勤学之政亲贤远奸诸事兼劾太和宫大璫吕祥贪暴状上皆纳之寻病归万历初召起原任请录 建文死事诸臣并复革除年号奏虽留中识者韪之历礼部侍郎掌国子监事请停纳粟入太学之令进 南工部尚书卒谥文恭】石邦宪【字希尹清平卫人嘉靖中署都指挥佥事充铜仁参将累破苗寇进 署都督佥事充贵州总兵官平定诸叛苗官至右都督邦宪熟苖情善用兵大小数十百战无不摧破所 得俸赐悉以飨士家无赢资为总兵官十七年威震蛮中与四川何卿广西沈希仪并称一时名将卒赠 左都督】陈尚象【字心易都匀人万历中进士由中书舍人擢户科给事中值河南饥尚象请蠲逋粮 七十余万石诏可之转刑科左给事中疏陈建储事廷杖削籍旋复原官以母老不拜卒赠光禄寺卿】 陆从龙【都匀人万历中举人知湖广新化县告归值安邦彦叛围省城从龙罄资募兵督征阵亡赠光 禄寺少卿】杨鸣高【都匀人知浙江汤溪县告归适安邦彦叛鸣高倡义捐金募兵援省城至谷龙司 败绩死之子廷烈年十八闻父阵亡誓复父讐屡立奇功加参将转战至鸭池河亦死之】

明张翀【字子仪柳州人由进士授刑部主事疏严嵩专权之罪被廷杖谪戍都匀读书不辍士多 从之游称鹤楼先生】邹元标【字尔瞻吉水人万历中进士观政刑部疏论辅臣张居正被廷杖谪戍 都匀日与士讲学陶然自得居六年召还门人为之创南臯书院】


明顔泽【江隂人永乐中初设镇远府以泽知府事勤政恤民秩满民请留复任建府治立学校政 绩甚着】刘善【泰安州人正统初知府政教兼施公余进诸生讲论经史竟日不倦多所造就】戴仁 【大理人成化末知府旧有羡税仁至尽为裁革或劝之上闻曰张巳形人非吾心也考最擢松茂兵 备】刘宇【钧州人成化中以贵州巡按御史降施秉县典史有虎为民患宇牒城隍明日两虎相噬死 後起为吏部侍郎】周瑛【莆田人弘治初知府博学能文勤于政事建城置堡至今赖之】刘武周 【宜宾人正德中知府爱民课士郡为立祠】程?【建昌人嘉靖末知府去烦苛寛市榷公聼断抑暴 横清邮传节供亿毁淫祠建社学民至今称之】张守让【南海人万历中知府时值兵燹後民供亿驿 马十室九空让下车为设法调停民因得舒故郡人立祠祀之】朱梓【淮安人万历中知天柱县建学 校扩城垣清田赋编里甲安哨堡创市镇百务具举为设邑以来贤令之冠】 本朝卜世俨【上元人康熙初任镇远卫守备适吴三桂陷城俨自经而死事闻赠都司佥书】

明 何瑄【镇远土同知为人沉毅刚果有远识正统中苖叛瑄率土兵破诸寨擒剧贼内抚外攘政务修举 士民赖之】杨瑄【镇远土通判成化初茅坪贼乱从参将吴经进剿至江口遇贼力战死之赠奉议大 夫】杨正位【施秉人生七岁父再翔出游不返者十余年正位遍历西南求数载遇于泗城州迎回侍 养父病衣不解带者三月子通宇万历中举于乡知湘潭县累迁黄州知府所在有声】黄如龙【镇远 卫人万历中平播靖诸苗积功官至参将天啓三年从征水西内庄战没赠都督佥事】周仕达【镇远 卫人为卫指挥天啓三年从征水西阵亡赠都督佥事】张应期【字惟屺镇远县人以贡生为清平卫 教授摄县篆爱民课士政皆可纪居乡方正乐易贫约自甘人称为君子】龚国瑄【天柱人崇祯末以 岁贡为茶□州训导流贼破城从容自经死子宏盛亦被害本朝乾隆四十一年入祀忠烈祠】何承光 【镇远人万历中举人崇祯末任夔州府通判张献忠围城承光帅义勇拒守城陷死之其妻赵氏亦自 刎以殉焉 本朝乾隆四十十年 赐谥节愍】陈宪度【施秉人崇祯壬午举人官石仟府教谕父 宦粤东卒于官与仲兄扶柩归里庐墓尽哀事继母朱氏至孝兄弟同居无间言麻阳渠寇莫崇文等肆 行掳掠宪度以大义责之贼相戒勿犯全活甚衆着有麟经稿行于世】 本朝周凤毛【字羽瑞镇远人事母以孝闻卜筑深山守令欲见其面不可得豪强或侵其产不与校曰 无以土田故而拂郷人心年八十余卒】李蕃【施秉人一日三虎入市其父逐之虎扑父几死蕃奋勇 格杀之父乃得生巡抚上其事被 旌】汤之新【天柱人廪生事亲以孝闻父柩在堂值戊子岁苗变 破城之新守父柩不去贼杀之乡人皆为流涕又同县李德芳少孤事母至孝崇祯甲申後流寇与苗贼 相继扰乱德芳奉母避乱辛苦间关卒全其母至老孺慕不衰又同县义士胡靖安以义烈着于乡俣乾 隆年间 旌表】

明黄龙光【江西人官少卿以忤魏璫谪戍偏桥卫崇祯初召还】


唐冉安昌【武德时为宣慰使四年以务川当牂牁要冲请置郡守之乃立为州其後思夷等州土 地之辟苗民之附皆自此始】宋龎孙恭【武城人为运使筑思州务川城因山控扼建寨堡以备要 害】明陈礼【泰和人永乐中知思南府时初改土为府礼编户立学诸务毕举】甯閲【汤阴人正德 中知府时蜀寇逼境民间擕拏负赀窜入岩穴閲誓以死守尽撤渡艇深沟固叠贼不得入寻□计破之 城以得全】葛鴊【万全人嘉靖中知府刚毅廉慎多积 以备荒有疑狱祷於神立决迁本省副使】 李梦祥【监利人嘉靖中知府镇筸苗剽掠邻邑时郡无城垣梦祥建议筑之期月功竣士民赖以保 障】李充善【长治人嘉靖中知府才识敏练力杜私谒夏旱祷雨辄应郡有虎患祝於神患遂息】王 纬【云南人嘉靖中知婺川县土贼行劫逼近县治衆皆遁去纬独持印坐堂上誓与城同存亡衆乃复 归协力固守贼知有备引去】万应奎【南昌人天启中知安化县安邦彦围会城应奎转饷中途遇贼 被执死之】

宋田佑恭【字子礼思南人有胆识为蕃部长建炎初剧贼王辟等破归州将抜瞿唐奉调破贼保 安蜀境玺书奨劳□通侍大夫知思州军事勲业甚着子孙世其官】明李盘【思南人宣德中袭蛮夷 副长官镇筸笛叛盘帅兵讨之孤军深入遇贼策马奋击斩获甚多後贼四集援兵不至遂被害从弟邦 政以石置树间记之久而树合生夹石夷人夜过树下闻空中点兵声以为神立祠树前号为留石坡】 申佑【字天锡思南人正统中举人入国学肄业时祭酒李时勉以言事忤旨下狱佑首倡六馆诸生伏 阙愿以身代上为霁威後成进士授四川道御史立朝忠谠多所禆益英庙北征以扈跸殉土木之难】 安康【字汝锡思南人景泰中举人历官户工二部郎宏治初彗星见应诏陈言请息兴作裁冗员诘奸 慝以弭天变上嘉纳之出守澂江僰衆数万为寇康单骑深入谕以威德寇遂解散】李濬【思南人天 顺中以贡生为临武主簿苗衆入寇濬率衆保舜峰寨贼攻不克及冬贼 至濬煮药矢射之中者立毙 贼解去後贼又大举薄城终不能克转攻?贵阳城而临武卒无恙云】田秋【字汝力思南人正德中 进士历给事中奏革内府监局冗食奏停云南差镇内臣清光禄冗费裁太常冗役又请开贵州科目又 筑本府城垣建白最多其居家一遵未子家礼建先祠置义田修桥梁治药饵惠济无穷着有西麓奏 议】李渭【字湜之安化人嘉靖中由乡举知华阳县隆庆时历官云南参政所至谨於其职咸有惠爱 初问学於蒋信及官南都师事耿定向复与罗汝芳相得所学以万物一体为主而归之於自然尝守韶 州时郡多盗谕寮属曰不欲是弭盗根本弭山中盗易弭心中盗难闻者悚息】敖宗庆【字汝承思南 人嘉靖中进士历任中外皆着劳绩迁广西按察使以争戍卒事三上掲台使不报宗庆曰杀人媚人吾 不为也持之益力卒出之晋副都御史巡抚云南铁锁箐乱指授方畧卒奏奇功寻致仕归】郭宗廕 【安化人嘉靖中举人端方耿介事伯兄恭谨少读书一室有嫠妇夜奔正色拒之历邻水知县有德於 士民及归寒素如故】萧重望【思南人万历中进士擢御史凡四为巡按多所建白请设偏沅巡抚云 贵总督思南同知及安化县事辄报可历官至佥都御史卒】田景猷【思南人天启进士安邦彦反景 猷疏请齎勅宣谕即擢职方主事时贼方围贵阳景猷单骑往谕以祸福令释兵归朝邦彦不听欲招之 不为动则恐以危祸景猷怒拔刀击之羁贼中二年以间脱归从王三善击贼同死於内庄赠太常寺少 卿】郑安民【思南人性孝友父妾见逐安民知其已有娠迎置别室後生弟泽民田宅奴婢悉让之以 贡生为蜀府长史流贼寇蜀安民时防守青川力战败之以功加四品服崇祯末贼?成都蜀王赴水死 安民亦跃入水抱王屍而死 本朝乾隆四十一年赐諡节愍】曹士铨【印江人府庠生戊子乱避兵 大圣洞中贼攻洞掳士铨母子索金不得欲刃其母士铨直前以身蔽之大呼曰宁杀我无伤母贼并杀 之兄士望寻母弟屍顔色如生】赵富【印江人为思石营把总值张先壁之叛富守秀宝关报印江城 中居民令速徙曰吾以一身代羣命矣其後援兵不至被执死之 本朝乾隆四十一年入祀忠义祠】 本朝黄世发【印江人雍正间以举人知肃宁县县入少沟浍不雨则无禾世发劝民多凿井以灌田逢 岁旱禾不枯槁水利大兴世宗宪皇帝持赐四品职衔迁直隶营田观察使卒後邀】

宋夏大均【政和间蕃部长田佑恭被召入觐拜伏进退不类远人徽宗异之问其故对曰臣客夏 大均实教臣上悦厚赐之以大均为保州文学】明赖嘉谟【江西人幼随父洁之思南府幕聪慧絶伦 从李渭游好学不倦数年後归成进士】


明李监【□溪人永乐中知石阡府导民变俗皆有法度九载秩满遮留者载道】胡信【庐陵人 正统中知府多惠政在任一年值洞苗作乱衆皆避信曰吾受命守此土宁死不去已而贼至信悉力御 之被执不屈死】丁昶【蒙化人成化中知府建廨署严守卫赈贫乏在任数年逃亡复业卒於官囊无 余赀民赙之始得归葬】禇嵩【华亭人嘉靖中和府除豪横济贫乏课士有方及去部民如失怙恃】 段宜标【云南人万历中知龙泉甫下车请减浮赋民因获苏】赵譔【昆明人崇祯中知龙泉政严肃 不避强御吏畏民怀後擢御史殉甲申之难 本朝乾隆四十一年赐谥节愍】

明唐必聪【石阡人成化中举人知南宁县归以经学开导士类文学品行见重一时】安民志 【龙泉司长官播州杨应龙叛民志筑堡拒守後堡破为应龙所杀及播平改龙泉为县廵抚郭子章请 於朝许其子孙世袭土县丞以旌其忠】朱嘉宾【龙泉人苗贼刦掠传其父炮烙之索金帛嘉宾挺身 手刃一贼解父缚衆贼杀之事闻被旌】安德印【石阡人万历中举人知巴州归建议修学倡明古礼 士风为之一变】冉继勲【龙泉人天启中历官参将值水西叛奉调防御屡着战功】欧阳东昌【龙 泉人天启末知垫江县调守渝川张献忠破城不屈死之 本朝乾隆四十一年赐諡节愍】


明檀凯【池州人永乐中初改思州宣慰司为府凯为通判府无属县所辖止四长官司民皆夷獠 不晓法禁凯绥靖得宜人咸感悦秩满当迁相率走阙下乞留宣宗嗟叹命增二秩复任】贺让【衡山 人宣德初知思州府抚驭有方民蛮安堵告归无长物郡人至今祠祀之】郑泰【平溪卫指挥使景泰 中细苖率衆万余攻卫城泰集衆防守外援不至贼兵布满山谷泰悉令男子凭城拒战妇人则假以衣 冠张军势贼用棚车为穴城计泰括城中铜器制为巨礟十余潜以修绠系其车守陴者鼓噪引绠车覆 而礟亦发杀贼无算城赖以全】彭伦【永定人成化初以指挥使守备贵州清浪诸卫讨破茅坪铜鼔 叛苗贼入乾溪肆掠伦讨之悉还所掠下令贼入境能生致与重赏得则丛射杀之罪轻者截耳鼻使去 自此羣苖股慓不敢犯寻充右参将仍镇清浪益尽心边计屡破羣苖录功进都督佥事弘治初陞总兵 官致仕】李允简【融县人嘉靖中知思州府麻阳苗龙许保等突入府城刼以归巢求赎允简慷慨叹 曰朝廷命吏为贼刼质复何面目临士民乎因传语州将急进兵勿以我为念州将不应允简至岭寨遂 投崖而死事闻赠按察副使】胡柟【陕西人万历中知府造士剿苗俱有成绩民建祠祀之】

元黄原铭【思州人才智过人民苗亲附以荐任沿江安抚使】明刘贵【思州人元末为宣抚司 同知洪武中赞田氏称臣入贡以忠顺累迁宣慰司副使】侯位【平溪卫人字世卿正德中进士历官 兵部郎中不畏强御疏谏武宗微行受廷杖直声大振嘉靖中累迁至左都御史】许时【平溪卫人正 德时任江西操捕都司宸濠反抗节殉难宸濠就擒追赐祭葬】田应秋【思州人嘉靖中苗陷府城掳 其父母应秋与弟应期泣奔苗穴愿以身赎父母卒得归】唐一鹏【平溪卫人万历进士巡按漕河浙 江陕西三处亷直有声陞太仆寺卿有劾李如松疏】袁翎【平溪卫人天启中举人任来安知县丁丑 七月流贼蚁至城下大呼袁清官不破尔城而去安抚特疏具荐畧云循良大着芌声流寇不攻孤邑後 陞夀州知州人咸惜未竟其用】刘惠【思州人父患痈医以秽难施药惠口吮之及卒庐于墓侧一夕 隣家火将延其舍惠不为动火寻灭人咸异之】任之望【思州人天启中举人其父应科知潼川知府 卒扶榇归里至夔门狂风骤作隣舟俱覆之望抚柩泣祷随风欹侧身半入水中行六十余里风息卒得 无恙後官至职方主事】单之宾【平溪卫人由拔贡任四川剑州学正署州篆值流寇破城整冠骂贼 死之本朝乾隆四十一年 赐諡烈愍】 本朝谭德溥【龙里人以岁贡任府训导雍正十三年逆苗入城德溥整衣冠坐堂上为贼所害事闻赠 国子监学录祀忠义祠】边士斌【清浪卫诸生性纯孝甫十岁父患臂毒斌口吮之昼夜哭祷于神愿 以身代父病顿愈越三载父卒傎兵乱斌负母逃难走沙江江水泛涨遭覆溺忽有白气绕身母子俱已 登岸】夏炳【清浪卫廪生年十三岁丧父值丁亥兵乱举家分散炳独奉病母以居顷刻不离庶母祝 氏及幼弟爔失散已久炳遍访迎归又同郡邹锦黄襄清溪县夏琇有孝行乾隆元年以来先後 旌 表】

明余翺【凤阳人嘉靖时以御史争大礼谪戍平溪】邓渼【江西人累官巡抚天启中为魏璫所 恶谪戍清浪】熊明遇【进贤人万历中累官巡抚以忤魏忠贤谪戍平溪崇祯中起为兵部尚书】


明田载【北平人永乐中知铜仁府时初立郡载结庐听政招集遗氓踰年官署学宫规制渐备外 驯蛮獠内抚疮痍民赖以安】王恕【长清人宣德中知府时军兴财匮恕请罢采矿内使及同知等官 後因矿尽课无所出复请罢金银场遂无采办之患】张隆【云南临安人天顺中知府雅好文教日集 诸生训迪士始知学自奉甚约俸余悉付外库以代租税之不能输者後卒官几无以殓】尧卿【安岳 人成化中知府为政恬静事上之礼甚简尝曰剥民以求媚吾不为也民有争讼出数语直之立解在任 九年民安其化】驰九垓【仁夀人弘治中推官谳鞫多所平反值洞苖猖乱入巢抚谕之卒寝其变岁 饥请赈不待报而发曰寜我无官不忍民无食也】徐绍先【蕲水人正德中知府时镇筸苖乱绍先缮 城堡备刍粟治器械募民间勇士教以技击苖闻惮之不敢犯境】李资坤【昆阳人嘉靖中知府有惠 政先是旧城狭居民郭外恒被苖患资坤相城北旷土拓城九百余丈以徙之事集而民不扰】唐宗正 【靖州人隆庆中推官刚果明决摘发如神尝奉檄度田躬行阡陌按亩定则不假左右赋税称平】周 鸿图【即墨人崇祯初以右参政分守铜仁诸府苖畏其威不敢窃发】

明刘时举【铜仁人父仁倅梧州道卒舟次昭平为猺贼所刼举家遇害时举被执入巢以机智得 脱归谨身力学嘉靖中举於乡历官陕西副使所至有亷能声】陈珊【字鸣仲铜仁人嘉靖进士授行 人以不附严嵩官屡蹶终兖州同知常铭其座右曰士大夫能以居乡之心居官天下必无寃民能以居 官之心居乡天下必无请托人以为名言】杨如臯【字师虞铜仁人万历进士授玉田知县以循声擢 监察御史持论得大体巡按所至政尚简静吏民畏而怀之】杨明楷【铜仁乌罗司人有勇畧天启中 以参将从王三善解贵阳围又从鲁钦讨长田贼屡着战功移守清浪擢副总兵】杨通炤【铜仁人亲 疾与弟通杰争割股以疗殁则俱庐於墓】杨?【铜仁人万历乙酉举人任泺州知府崇祯二年我 大清兵破泺州自刎死 本朝乾隆四十年 赐諡烈愍】


五代梁杨再思【靖州人据诚州称刺史有功於民死而神灵土人祀之宋追封英惠侯】明黄? 【上海人正统中知黎平府时苗寇逼城?定计讨平之招集流亡出俸赈恤民咸赖之】刘行政【华 容人景泰初为黎平府推官苗贼攻刧城堡行政提兵出御深入溪洞谕以祸福皆就降】孙继鲁【云 南右卫人嘉靖初知黎平府罢里甲省烦苛以清白称】刘汝顺【清江人嘉靖中知黎平府苗民初不 知学汝顺请於学使者拔其秀异为弟子员以奬劝之又密陈五开卫军不法悉按治之郡赖以平】朱 椊【淮安人万历中为靖州刺史时苗宼猖獗椊单骑入其寨宣布威德苖渠率先输欵仍条便宜十事 於是始置天柱县即以椊知县事士民德之肖像祀焉】

明朱万年【黎平人万历乙酉举人由定陶县历陞莱州知府值流寇攻城万年竭刀拒守城?被 执不屈死赠光禄寺卿本朝乾隆四十一年 赐諡烈愍】何腾蛟【字云从五开卫人天启辛酉举人 由南阳县历陞湖广巡抚时总兵左良玉兴师东下邀与偕行腾蛟誓死不可因置之他舟令人守之腾 蛟乘间跃入江中逆流十余里渔舟救之得苏间道走长沙适李自成毙於九宫山余衆十余万未有所 属腾蛟与提学堵应锡招降之军势大振永明王立授武英殿大学士後被难死节 本朝乾隆四十一 年 赐諡忠诚】董三谟【五开卫人天启甲子举人知山阳县流寇破城不屈而死本朝乾隆四十一 年 赐諡节愍】刘运昇【五开卫人事继母尽孝值流寇破城负母避入山中贼追及母劝去之运昇 曰母在此儿将安去贼义而释之】 本朝张应诏【五开卫人康熙辛酉举人孝友博学由直隶肃宁县知县荐历广东潮州府知府所至有 惠政廉洁自矢民成思之擢两淮塩运使淮为啇贾富饶地应诏不取一钱】 【圣祖仁皇帝知之温旨褒美任满内迁江南道监察御史】 【世宗宪皇帝怜其贫赐第及金盖异数也後陞鸿胪寺少卿以老乞休卒於家乾隆十年奉旨入祀名 宦祠】朱文缙【黎平府人为府庠生父早丧事母以孝闻逆苗猖獗文缙弃妻子负老母逃避猝遇苗 以护母故连受二刃絶而复苏乾隆年间 旌表】

宋程敦厚【字子山高宗时侍读以忤秦桧被谪渠阳士人为作大观亭居之在今湖耳司东】明 陆珠【正德中官谏垣以诗触刘瑾怒折其齿流於黎平口和药济病者卒葬东郊外人称陆沧浪墓巡 抚阎兴邦吊以诗】


明陈桓【濠人洪武末以普定侯奉诏通毕节道桓刋除榛莽分布屯田为久远计毕节遂为重 镇】孙克恕【马平人万历中为贵州副使分巡毕节道安邦彦?毕节克恕死之冇虎守其营不去蛮 人异之诏赠太仆卿】管良相【乌撒卫指挥天启初樊龙等反於四川巡抚李橒召良相置麾下与筹 军事尝策安邦彦必反及归乌撒邦彦果反围其城久之城?良相与同卫指挥李应期俱闭门举火合 家自焚死又同时有朱运泰蒋邦俊俱乌撒卫世袭指挥城?先自杀其妻女随自刎四人并题旌祠 祀】杨以成【云南路南人任贵阳同知理毕节卫事安邦彦反率衆御之被执不屈死弟以荣亦遇害 家属同死者十三人赠光禄卿建祠奉祀】张大壮【赤水卫指挥奢寅攻城大壮与子夔升及同卫张 奇韬督军坚守城?死之】 本朝杨馥【陕西西宁人为大定协副将雍正十年台拱苖叛聚甘翁岭筑垒以拒我师馥奋勇率土兵 二百人挥戈先登杀贼甚衆中创伤胁血迸出犹手刃二苖而殒】

明张谏【字孟弼赤水人少有志节正统中由进士授行人丁母忧归哀毁骨立庐墓三年有产芝 之异服阕拜御史督福建银课时被寇後余孽间作谏剿平之父卒复庐墓芝再产墓侧人咸异之官至 太仆寺卿】李珉【字美中乌撒人成化进士授宁国知县减官租清兼并公私称便寻擢御史时中官 王臣横暴汪直罗织缙绅余尚梁方引用妖邪俱疏劾之直声甚着又疏奏贵州站舖兵之苦因得月支 口粮寻迁四川佥事告归】安琦【赤水人为卫指挥同知成化中征大坝山都掌蛮屡摧贼锋都掌称 为神将寻以总兵官李安命往探虚实至落卜茹遇贼马?泥中犹射杀数贼以无援遂遇害】姚大英 【乌撒人嘉靖中举人为永昌推官摄府篆二年毁淫祠清吏弊人心悦服及迁忠州送者载道所至以 清介称】李忠臣【赤水人天启初以松潘参政告归奢崇明之乱散家赀募壮士御之城?阖门遇 害】卢安世【赤水人万历四十年举於乡为富顺教谕天启初奢崇明反以大学士孙承宗言超擢佥 事监军讨贼屡战有功进贵州右参议迁四州副使遵义监军又数有功崇祯初进右参政解官归卒】 罗仕儒【赤水人万历中举人值水西之变与同卫谢名臣俱举火焚其室自缢而死】王硕辅【字斗 瞻赤水人万历中举人知四川南溪县值奢寅叛募兵战守久之城?硕辅整衣冠北面稽首曰臣力竭 矣遂自缢而死事闻赠光禄寺少卿】姚之典【乌撒人父殁於任徒步扶榇归泛舟漂数里不溺庐於 墓遇虎不伤人以为孝感】张令蔺【赤水宣抚司天启初从贼奢崇明为将郁郁不乐崇明败遂归永 宁擒伪丞相何若海降於巡抚朱爕元崇祯中累迁副总兵镇川北十三年大败张献忠於玛瑙山又追 至柯家坪其地乱峯错峙箐深道险令蔺驰驱絶坡之中猛气弥厉复大败之时年七十余马上用石弩 中必洞胸军中号神弩将後守竹箭坪中矢死 本朝乾隆四十一年】【赐諡忠烈】侯良柱【字朝石赤水卫人累官副总兵以讨奢崇明有功进四川总兵镇永宁崇明败 奔水西与安邦彦连兵入寇据五峯山桃红坝为寨良柱出不意乘雾进击贼大溃二酋并授首时称西 南奇捷録功进左都督後与李自成战绵州殁於阵 本朝乾隆四十一年】

明章纶【浙江人嘉靖五年为山西佥事治疑狱忤旨谪戍乌撒耿介不羣十六年赦还】陈价 【合州人官都御史以边事谪居赤水谦谨和易士论高之其诗文流丽典雅一时推重】


明姚余【洪武中为安南卫镇抚时寇乱余随沐英进剿至盘江遇贼击败之後贼并力急攻遂被 杀】王徽【应天人天顺时以给事中谪普安州判兴学劝教郤土官陇畅及白千户贿治甚有声】丁 玑【丹徒人成化末谪普安州判?一仆之任土酋例以黄金为贽每劝饮必先自酌以示无他玑曰何 事不相信耶为举爵满饮而却其贽蛮人感悦悉遵约束】朱家民【曲靖人天启中为普安监军副使 加右参政安邦彦乱後羣苖出没家民督励诸将剪除廓清相度要害筑城十一宿兵以卫居民累石为 楼有警则树帜鸣钲远近毕集自是羣苖□息盘江居云贵之交深险不测家民置铁柱铁索横木为桥 建鼔楼筑月城以护之遂为永利】曾异撰【四川荣昌人崇祯中知永寜州寻移辖安南流寇围城率 民坚守城陷死之 本朝乾隆四十一年赐諡烈愍】

明陈忠【新城人有胆畧永乐中迁新安指挥同知苖贼攻城忠坚守却之迁普安指挥从征麓川 攻旧大硬寨战没】蒋宗鲁【字道父普安人嘉靖中以进士知濬县凖田均役无所私纵陞户部主事 未几备兵临沅累迁云南廵抚俱有平贼功後与严嵩忤引归】柳之文【普安卫人有勇畧为本卫守 备嘉靖二十七年铜苖弗靖之文率兵往讨官军遇贼猝至皆惊溃之文独仗剑直前手刃数人以无援 殁於阵】 本朝沈弼【普安州人由拔贡历任部曹康熙三十八年出守广东高州时屡经兵火弼加意附循增防 汛稽察盗贼行旅便之治尚清静禁副倅擅受讼牒尽革地方供应民困以苏後署化州篆清虚粮减赋 额卒後士民怀之请祀名宦】黄布行【永丰州人苖民毛卜保以药迷人因夺其赀纵火焚布行父抱 千居室布行赴焰救遂焚死乾隆年间 旌表又王瓒少孤家贫甚事孀母廿旨不缺抚弟妹成立有司 表其庐】

明杨彛【余姚人洪武中为考功司主事以子被诬戍普安?往就食居於东屯四面多松开轩其 中自号万松老人着有凤台贵州东屯南游诸集】沈朂【高邮人洪武中从父戍普安通经史善诗文 筑乐矣园怀甓堂与杨?相倡和】


唐杨端【太原人乾符初南诏?播州端应募领兵复播州授安抚使谕以威德縻以恩信蛮人怀 服子孙世袭其职宋开禧中赠太师】 田景迁【乾德三年以珍州刺史内附开宝元年上言本州连 岁灾沴乞改名高州诏从之寻以岭南属高州复加西字铸五溪防御使印赐之】江彦清【德佑初为 珍州守将元兵至泸彦清力战死之】元洪维翰【江南人万历末知桐梓县天启元年奢崇明?城与 典史王启明死之维翰赠尚宝卿启鸣赠重庆通判】冯凤雏【遵义推官奢崇明攻城挺身御之被创 死】简登【坝阳把总率衆御奢崇明被执骂贼死】王佐圣【崇祯末知遵义县土贼郭士琦等倡乱 骂贼死 本朝乾隆四十一年 赐諡节?】

宋骆世华【珍州人大观间与杨文贵等以其地内附授奉训大夫内殿崇班使忠国爱民久而弗 替】杨璨【端十三代孙景泰初袭播州安抚使开禧初蜀师吴?乱璨输金钱战马以助国用卒赠大 将军忠州防御使追封威毅侯其子价亦以边功授合门宣赞舍人】王震 生【播州人端平初元兵至蜀震生率衆拒谷口以功授重庆路兵马铃辖】郑昌孙【珍州人嘉熙间 元兵至蜀剽掠州境昌孙集民兵御之授本州总制】冉璡【播州人与弟璞俱有文武才前後辟召皆 不赴及余玠安抚四川璡兄弟闻其贤遂谒玠玠与庭分抗礼待之甚至久而无言】 【使人窥之惟相对据地以垩画地为山川城池状旬日见玠曰蜀口形胜之地莫若钓鱼山诮徙合州 城於此苟得人守之贤於十万师远矣玠大喜奏闻即以璡为承事郎以发遣合州璞为承务郎通判州 事徙城事悉以任之後果赖焉】元杨汉英【璨五代孙其父邦宪为播州安抚使】 【汉英以幼孤袭职尝奏安边事宜世祖嘉之大德初宋隆济及蛇节等叛汉英请以已力讨之以功加 护国将军至大四年征黄平蛮卒於军諡忠宣】明杨监【汉英从孙洪武初率其属张坤】 【赵简来从累随大军讨平叛贼卒赠怀安将军】袁□【仁怀人副总兵袁鍪弟也天启二年奢寅叛 □帅兵与相拒於县之竹瓦寨力战三日兵败被执骂贼而死】陈王谟【遵义人历官至副将崇祯十 年流寇陷蜀王谟战死之本朝乾隆四十一年 赐諡节?】周镇【遵义人崇祯末为遵化参将以战 死举家殉难本朝乾隆四十一年 赐谥节?】马千乘【石蛙宣抚使播州之役与其妻秦良玉俱从 征为战功第一已而千乘死良玉代领其职奢崇明反遣使賫金帛求援良玉斩其使发兵解成都围复 重庆授良玉都督佥事充总兵官流寇躏川中良玉屡败之及张献忠入蜀良玉分兵严防四境献忠遣 使徧招土司独有一人敢至石蛀者】

